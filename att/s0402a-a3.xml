<xml src="s0402a-a3.xml">
<pgroup id="a3"/>
<div id="an3" n="an3" type="book"/>
<p rend="centre" n="0">|| namo tassa bhagavato arahato sammāsambuddhassa||</p>

<p rend="nikaya">aṅguttaranikāye</p>

<head rend="book"><book id="an3">tikanipāta-aṭṭhakathā</book></head>

<div id="an3_1" n="an3_1" type="pannasaka">
<head rend="title">1. paṭhamapaṇṇāsakaṃ</head>

<div id="an3_1_1" n="an3_1_1" type="vagga">
<head rend="chapter"><readunit id="a3-1">1. bālavaggo</readunit></head>

<p rend="subhead">1. bhayasuttavaṇṇanā</p>

<p rend="bodytext" n="1"><hi rend="paranum">1</hi><hi rend="dot">.</hi> tikanipātassa <pb ed="V" n="2.0071"/><pb ed="M" n="2.0069"/><pb ed="P" n="2.0167"/> paṭhame <hi rend="bold">bhayānī</hi>tiādīsu <hi rend="bold">bhaya</hi>nti cittutrāso| <hi rend="bold">upaddavo</hi>ti anekaggatākāro| <hi rend="bold">upasaggo</hi>ti upasaṭṭhākāro tattha tattha lagganākāro|</p>

<p rend="bodytext">tesaṃ evaṃ nānattaṃ veditabbaṃ – pabbatavisamanissitā corā janapadavāsīnaṃ pesenti – ‘‘mayaṃ asukadivase nāma tumhākaṃ gāmaṃ paharissāmā’’ti| te taṃ pavattiṃ sutakālato paṭṭhāya bhayaṃ <pb ed="V" n="2.0072"/> santāsaṃ āpajjanti| ayaṃ <hi rend="bold">cittutrāso</hi> nāma| ‘‘yathā no te corā kupitā anatthampi āvaheyyu’’nti hatthasāraṃ gahetvā dvipadacatuppadehi saddhiṃ araññaṃ pavisitvā tattha tattha bhūmiyaṃ nipajjanti ḍaṃsamakasādīhi khajjamānā, gumbantarāni pavisantā khāṇukaṇṭake maddanti| tesaṃ evaṃ vicarantānaṃ vikkhittabhāvo <hi rend="bold">anekaggatākāro</hi> nāma| tato coresu yathāvutte divase anāgacchantesu ‘‘tucchakasāsanaṃ bhavissati, gāmaṃ pavisissāmā’’ti saparikkhārā gāmaṃ pavisanti| atha tesaṃ paviṭṭhabhāvaṃ ñatvā gāmaṃ parivāretvā dvāre aggiṃ datvā manusse ghātetvā corā sabbaṃ vibhavaṃ vilumpitvā gacchanti| tesu ghātitāvasesā aggiṃ nibbāpetvā koṭṭhakacchāyābhitticchāyādīsu tattha tattha laggitvā nisīdanti naṭṭhaṃ anusocamānā| ayaṃ <hi rend="bold">upasaṭṭhākāro lagganākāro</hi> nāma|</p>

<p rend="bodytext"><hi rend="bold">naḷāgārā</hi>ti <pb ed="P" n="2.0168"/> naḷehi channapaṭicchannagārā| sesasambhārā panettha rukkhamayā honti| <hi rend="bold">tiṇāgāre</hi>pi eseva nayo| <hi rend="bold">kūṭāgārānī</hi>ti kūṭasaṅgahitāni agārāni| <hi rend="bold">ullittāvalittānī</hi>ti anto ca bahi ca littāni| <hi rend="bold">nivātānī</hi>ti nivāritavātappavesāni| <hi rend="bold">phusitaggaḷānī</hi>ti chekehi vaḍḍhakīhi katattā <pb ed="M" n="2.0070"/> piṭṭhasaṅghāṭamhi suṭṭhu phusitakavāṭāni| <hi rend="bold">pihitavātapānānī</hi>ti yuttavātapānāni| iminā padadvayena kavāṭavātapānānaṃ niccapihitataṃ akathetvā sampattiyeva kathitā| icchiticchitakkhaṇe pana tāni pidhīyanti ca vivarīyanti ca|</p>

<p rend="bodytext"><hi rend="bold">bālato uppajjantī</hi>ti bālameva nissāya uppajjanti| bālo hi apaṇḍitapuriso rajjaṃ vā oparajjaṃ vā aññaṃ vā pana mahantaṃ ṭhānaṃ patthento katipaye attanā sadise vidhavaputte mahādhutte gahetvā ‘‘etha ahaṃ tumhe issare karissāmī’’ti pabbatagahanādīni nissāya antamante gāme paharanto dāmarikabhāvaṃ jānāpetvā anupubbena nigamepi janapadepi paharati| manussā gehāni chaḍḍetvā khemaṭṭhānaṃ patthayamānā pakkamanti| te nissāya vasantā bhikkhūpi bhikkhuniyopi attano attano vasanaṭṭhānāni pahāya pakkamanti| gatagataṭṭhāne bhikkhāpi senāsanampi dullabhaṃ hoti| evaṃ catunnampi parisānaṃ bhayaṃ āgatameva hoti| pabbajjitesupi dve bālā bhikkhū aññamaññaṃ vivādaṃ paṭṭhapetvā codanaṃ ārabhanti| iti kosambivāsikānaṃ viya mahākalaho uppajjati| catunnaṃ parisānaṃ bhayaṃ āgatameva hotīti evaṃ yāni kānici bhayāni <pb ed="P" n="2.0169"/> uppajjanti, sabbāni tāni bālato uppajjantīti yathānusandhinā desanaṃ niṭṭhapesi|</p>

<p rend="subhead">2. lakkhaṇasuttavaṇṇanā</p>

<p rend="bodytext" n="2"><hi rend="paranum">2</hi><hi rend="dot">.</hi> dutiye <pb ed="V" n="2.0073"/> kāyadvārādipavattaṃ kammaṃ lakkhaṇaṃ sañjānanakāraṇaṃ assāti <hi rend="bold">kammalakkhaṇo| apadānasobhanī paññā</hi>ti yā paññā nāma apadānena sobhati, bālā ca paṇḍitā ca attano attano cariteneva pākaṭā hontīti attho| bālena hi gatamaggo rukkhagacchagāmanigamādīni jhāpetvā gacchantassa indaggino gatamaggo viya hoti, jhāmaṭṭhānamattameva aṅgāramasichārikāsamākulaṃ paññāyati| paṇḍitena gatamaggo kusobbhādayo pūretvā vividhasassasampadaṃ āvahamānena catudīpikameghena gatamaggo viya hoti| yathā tena gatamagge udakapūrāni ceva vividhasassaphalāphalāni ca tāni tāni ṭhānāni paññāyanti, evaṃ paṇḍitena gatamagge sampattiyova paññāyanti no vipattiyoti| sesamettha uttānatthameva|</p>

<p rend="subhead">3. cintīsuttavaṇṇanā</p>

<p rend="bodytext" n="3"><hi rend="paranum">3</hi><hi rend="dot">.</hi> tatiye <pb ed="M" n="2.0071"/> <hi rend="bold">bālalakkhaṇānī</hi>ti ‘‘bālo aya’’nti etehi lakkhīyati ñāyatīti bālalakkhaṇāni| tānevassa sañjānanakāraṇānīti <hi rend="bold">bālanimittāni| bālāpadānānī</hi>ti bālassa apadānāni| <hi rend="bold">duccintitacintī</hi>ti cintayanto abhijjhābyāpādamicchādassanavasena duccintitameva cinteti| <hi rend="bold">dubbhāsitabhāsī</hi>ti bhāsamānopi musāvādādibhedaṃ dubbhāsitameva bhāsati| <hi rend="bold">dukkaṭakammakārī</hi>ti karontopi pāṇātipātādivasena dukkaṭakammameva karoti| <hi rend="bold">paṇḍitalakkhaṇānī</hi>tiādi vuttānusāreneva veditabbaṃ| <hi rend="bold">sucintitacintī</hi>tiādīni cettha manosucaritādīnaṃ vasena yojetabbāni|</p>

<p rend="subhead">4. accayasuttavaṇṇanā</p>

<p rend="bodytext" n="4"><hi rend="paranum">4</hi><hi rend="dot">.</hi> catutthe <pb ed="P" n="2.0170"/> <hi rend="bold">accayaṃ accayato na passatī</hi>ti attano aparādhaṃ aparādhato na passati| <hi rend="bold">accayato disvā yathādhammaṃ nappaṭikarotī</hi>ti ‘‘aparaddhaṃ mayā’’ti ñatvāpi yo dhammo, taṃ na karoti, daṇḍakammaṃ āharitvā accayaṃ na deseti nakkhamāpeti| <hi rend="bold">accayaṃ desentassa yathādhammaṃ nappaṭiggaṇhātī</hi>ti parassa ‘‘viraddhaṃ mayā’’ti ñatvā daṇḍakammaṃ āharitvā khamāpentassa nakkhamati| sukkapakkho vuttapaṭipakkhato veditabbo|</p>

<p rend="subhead">5. ayonisosuttavaṇṇanā</p>

<p rend="bodytext" n="5"><hi rend="paranum">5</hi><hi rend="dot">.</hi> pañcame <pb ed="V" n="2.0074"/> <hi rend="bold">ayoniso pañhaṃ kattā hotī</hi>ti ‘‘kati nu kho, udāyi, anussatiṭṭhānānī’’ti vutte ‘‘pubbenivāso anussatiṭṭhānaṃ bhavissatī’’ti cintetvā lāḷudāyitthero viya anupāyacintāya apañhameva pañhanti kattā hoti| <hi rend="bold">ayoniso pañhaṃ vissajjetā hotī</hi>ti evaṃ cintitaṃ pana pañhaṃ vissajjentopi ‘‘idha, bhante, bhikkhu anekavihitaṃ pubbenivāsaṃ anussarati| seyyathidaṃ, ekampi jāti’’ntiādinā nayena soyeva thero viya ayoniso vissajjetā hoti, apañhameva pañhanti katheti| <hi rend="bold">parimaṇḍalehi padabyañjanehī</hi>ti ettha padameva atthassa byañjanato padabyañjanaṃ| taṃ akkharapāripūriṃ katvā dasavidhaṃ byañjanabuddhiṃ aparihāpetvā <pb ed="M" n="2.0072"/> vuttaṃ parimaṇḍalaṃ nāma hoti, evarūpehi padabyañjanehīti attho| <hi rend="bold">siliṭṭhehī</hi>ti padasiliṭṭhatāya siliṭṭhehi| <hi rend="bold">upagatehī</hi>ti atthañca kāraṇañca upagatehi| <hi rend="bold">nābbhanumoditā</hi>ti evaṃ yoniso sabbaṃ kāraṇasampannaṃ katvāpi vissajjitaṃ parassa pañhaṃ nābhinumodati nābhinandati sāriputtattherassa pañhaṃ lāḷudāyitthero viya| yathāha –</p>

<p rend="indent">‘‘aṭṭhānaṃ kho etaṃ, āvuso sāriputta, anavakāso, yaṃ so atikkammeva kabaḷīkārāhārabhakkhānaṃ devānaṃ sahabyataṃ aññataraṃ <pb ed="P" n="2.0171"/> manomayaṃ kāyaṃ upapanno saññāvedayitanirodhaṃ samāpajjeyyāpi vuṭṭhaheyyāpi, natthetaṃ ṭhāna’’nti (a. ni. 5.166)|</p>

<p rend="bodytext"><hi rend="bold">yoniso pañhaṃ kattā</hi>tiādīsu ānandatthero viya yonisova pañhaṃ cintetvā yoniso vissajjitā hoti| thero hi ‘‘kati nu kho, ānanda, anussatiṭṭhānānī’’ti pucchito ‘‘ayaṃ pañho bhavissatī’’ti yoniso cintetvā yoniso vissajjento āha – ‘‘idha, bhante, bhikkhu vivicceva kāmehi…pe.… catutthajjhānaṃ upasampajja viharati| idaṃ, bhante, anussatiṭṭhānaṃ evaṃbhāvitaṃ evaṃbahulīkataṃ diṭṭhadhammasukhavihārāya saṃvattatī’’ti| <hi rend="bold">abbhanumoditā hotī</hi>ti tathāgato viya yoniso abbhanumoditā hoti| tathāgato hi ānandattherena pañhe vissajjite ‘‘sādhu sādhu, ānanda, tena hi tvaṃ, ānanda, imampi chaṭṭhaṃ anussatiṭṭhānaṃ dhārehi| idhānanda, bhikkhu satova abhikkamati satova paṭikkamatī’’tiādimāha| chaṭṭhādīni uttānatthāneva|</p>

<p rend="subhead">9. khatasuttavaṇṇanā</p>

<p rend="bodytext" n="9"><hi rend="paranum">9</hi><hi rend="dot">.</hi> navame <pb ed="V" n="2.0075"/> sukkapakkho pubbabhāge dasahipi kusalakammapathehi paricchinno, upari yāva arahattamaggā labbhati| <hi rend="bold">bahuñca puññaṃ pasavatī</hi>ti ettha lokiyalokuttaramissakapuññaṃ kathitaṃ|</p>

<p rend="subhead">10. malasuttavaṇṇanā</p>

<p rend="bodytext" n="10"><hi rend="paranum">10</hi><hi rend="dot">.</hi> dasame dussīlabhāvo dussīlyaṃ, dussīlyameva malaṃ <hi rend="bold">dussīlyamalaṃ</hi>| kenaṭṭhena malanti? anudahanaṭṭhena duggandhaṭṭhena kiliṭṭhakaraṇaṭṭhena ca| tañhi nirayādīsu apāyesu anudahatīti anudahanaṭṭhenapi malaṃ| tena samannāgato <pb ed="M" n="2.0073"/> puggalo mātāpitūnampi santike bhikkhusaṅghassāpi antare bodhicetiyaṭṭhānesupi jigucchanīyo hoti, sabbadisāsu cassa ‘‘evarūpaṃ kira tena pāpakammaṃ kata’’nti avaṇṇagandho vāyatīti duggandhaṭṭhenapi malaṃ| tena ca samannāgato puggalo gatagataṭṭhāne upatāpañceva labhati, kāyakammādīni cassa asucīni honti apabhassarānīti <pb ed="P" n="2.0172"/> kiliṭṭhakaraṇaṭṭhenapi malaṃ| apica taṃ devamanussasampattiyo ceva nibbānasampattiñca milāpetīti milāpanaṭṭhenapi malanti veditabbaṃ| issāmalamaccheramalesupi eseva nayo|</p>

<trailer rend="centre">bālavaggo paṭhamo|</trailer>
</div>

<div id="an3_1_2" n="an3_1_2" type="vagga">
<head rend="chapter"><readunit id="a3-2">2. rathakāravaggo</readunit></head>

<p rend="subhead">1. ñātasuttavaṇṇanā</p>

<p rend="bodytext" n="11"><hi rend="paranum">11</hi><hi rend="dot">.</hi> dutiyassa <pb ed="V" n="2.0076"/> paṭhame <hi rend="bold">ñāto</hi>ti paññāto pākaṭo| <hi rend="bold">ananulomike</hi>ti sāsanassa na anulometīti ananulomikaṃ, tasmiṃ ananulomike| <hi rend="bold">kāyakamme</hi>ti pāṇātipātādimhi kāyaduccarite| oḷārikaṃ vā etaṃ, na evarūpe samādapetuṃ sakkoti| disā namassituṃ vaṭṭati, bhūtabaliṃ kātuṃ vaṭṭatīti evarūpe samādapeti gaṇhāpeti| <hi rend="bold">vacīkamme</hi>pi musāvādādīni oḷārikāni, attano santakaṃ parassa adātukāmena ‘‘natthī’’ti ayaṃ vañcanamusāvādo nāma vattuṃ vaṭṭatīti evarūpe samādapeti| <hi rend="bold">manokamme</hi>pi abhijjhādayo oḷārikā, kammaṭṭhānaṃ visaṃvādetvā kathento pana ananulomikesu dhammesu samādapeti nāma dakkhiṇavihāravāsitthero viya| taṃ kira theraṃ eko upaṭṭhāko amaccaputto upasaṅkamitvā ‘‘mettāyantena paṭhamaṃ kīdise puggale mettāyitabba’’nti pucchi| thero sabhāgavisabhāgaṃ anācikkhitvā ‘‘piyapuggale’’ti āha| tassa ca bhariyā piyā hoti manāpā, so taṃ ārabbha mettāyanto ummādaṃ pāpuṇi| kathaṃ panesa bahujanahitāya paṭipanno hotīti? evarūpassa hi saddhivihārikādayo ceva upaṭṭhākādayo ca tesaṃ ārakkhadevatā ādiṃ katvā tāsaṃ tāsaṃ mittabhūtā yāva brahmalokā <pb ed="M" n="2.0074"/> sesadevatā ca ‘‘ayaṃ bhikkhu na ajānitvā karissatī’’ti <pb ed="P" n="2.0173"/> tena katameva karonti, evamesa bahujanahitāya paṭipanno hoti|</p>

<p rend="bodytext">sukkapakkhe pāṇātipātā veramaṇiādīnaṃyeva vasena <hi rend="bold">kāyakammavacīkammāni</hi> veditabbāni| kammaṭṭhānaṃ pana avisaṃvādetvā kathento anulomikesu dhammesu samādapeti nāma koḷitavihāravāsī catunikāyikatissatthero viya| tassa kira jeṭṭhabhātā nandābhayatthero nāma potaliyavihāre vasanto ekasmiṃ roge samuṭṭhite kaniṭṭhaṃ pakkosāpetvā āha – ‘‘āvuso, mayhaṃ sallahukaṃ katvā ekaṃ kammaṭṭhānaṃ kathehī’’ti| kiṃ, bhante, aññena kammaṭṭhānena, kabaḷīkārāhāraṃ pariggaṇhituṃ vaṭṭatīti? kimatthiko esa, āvusoti? bhante, kabaḷīkārāhāro upādārūpaṃ, ekasmiñca upādārūpe diṭṭhe tevīsati upādārūpāni pākaṭāni hontīti<pb ed="V" n="2.0077"/>| so ‘‘vaṭṭissati, āvuso, ettaka’’nti taṃ uyyojetvā kabaḷīkārāhāraṃ pariggaṇhitvā upādārūpaṃ sallakkhetvā vivaṭṭetvā arahattaṃ pāpuṇi| atha naṃ theraṃ bahivihārā anikkhantameva pakkositvā, ‘‘āvuso, mahāavassayosi mayhaṃ jāto’’ti kaniṭṭhattherassa attanā paṭiladdhaguṇaṃ ārocesi| <hi rend="bold">bahujanahitāyā</hi>ti etassapi hi saddhivihārikādayo ‘‘ayaṃ na ajānitvā karissatī’’ti tena katameva karontīti bahujanahitāya paṭipanno nāma hotīti|</p>

<p rend="subhead">2. sāraṇīyasuttavaṇṇanā</p>

<p rend="bodytext" n="12"><hi rend="paranum">12</hi><hi rend="dot">.</hi> dutiye <hi rend="bold">khattiyassā</hi>ti jātiyā khattiyassa| <hi rend="bold">muddhāvasittassā</hi>ti rājābhisekena muddhani abhisittassa| <hi rend="bold">sāraṇīyāni bhavantī</hi>ti saritabbāni asammussanīyāni honti| <hi rend="bold">jāto</hi>ti <pb ed="P" n="2.0174"/> nibbatto| <hi rend="bold">yāvajīvaṃ sāraṇīya</hi>nti daharakāle jānitumpi na sakkā, aparabhāge pana mātāpituādīhi ñātakehi vā dāsādīhi vā ‘‘tvaṃ asukajanapade asukanagare asukadivase asukanakkhatte jāto’’ti ācikkhite sutvā tato paṭṭhāya yāvajīvaṃ sarati na sammussati| tena vuttaṃ – ‘‘yāvajīvaṃ sāraṇīyaṃ hotī’’ti|</p>

<p rend="bodytext"><hi rend="bold">idaṃ</hi><pb ed="M" n="2.0075"/>, <hi rend="bold">bhikkhave, dutiya</hi>nti abhisekaṭṭhānaṃ nāma rañño balavatuṭṭhikaraṃ hoti, tenassa taṃ yāvajīvaṃ sāraṇīyaṃ| saṅgāmavijayaṭṭhānepi eseva nayo| ettha pana <hi rend="bold">saṅgāma</hi>nti yuddhaṃ| <hi rend="bold">abhivijinitvā</hi>ti jinitvā sattumaddanaṃ katvā| <hi rend="bold">tameva saṅgāmasīsa</hi>nti tameva saṅgāmaṭṭhānaṃ| <hi rend="bold">ajjhāvasatī</hi>ti abhibhavitvā āvasati|</p>

<p rend="bodytext">idāni yasmā sammāsambuddhassa rañño jātiṭṭhānādīhi kattabbakiccaṃ natthi, imasmiṃ pana sāsane tappaṭibhāge tayo puggale dassetuṃ idaṃ kāraṇaṃ ābhataṃ, tasmā te dassento <hi rend="bold">evameva kho, bhikkhave</hi>tiādimāha| tattha <hi rend="bold">anagāriyaṃ pabbajito hotī</hi>ti ettha catupārisuddhisīlampi pabbajjānissitamevāti veditabbaṃ| <hi rend="bold">sāraṇīyaṃ hotī</hi>ti ‘‘ahaṃ asukaraṭṭhe asukajanapade asukavihāre asukamāḷake asukadivāṭṭhāne asukacaṅkame asukarukkhamūle pabbajito’’ti evaṃ yāvajīvaṃ saritabbameva hoti na sammussitabbaṃ|</p>

<p rend="bodytext"><hi rend="bold">idaṃ</hi> <pb ed="V" n="2.0078"/> <hi rend="bold">dukkha</hi>nti ettakaṃ dukkhaṃ, na ito uddhaṃ dukkhaṃ atthi| <hi rend="bold">ayaṃ dukkhasamudayo</hi>ti ettako dukkhasamudayo, na ito uddhaṃ dukkhasamudayo atthīti| sesapadadvayepi eseva nayo| evamettha catūhi saccehi sotāpattimaggo kathito| kasiṇaparikammavipassanāñāṇāni pana maggasannissitāneva honti| <hi rend="bold">sāraṇīyaṃ</hi> <pb ed="P" n="2.0175"/> <hi rend="bold">hotī</hi>ti ‘‘ahaṃ asukaraṭṭhe…pe.… asukarukkhamūle sotāpanno jāto’’ti yāvajīvaṃ sāraṇīyaṃ hoti asammussanīyaṃ|</p>

<p rend="bodytext"><hi rend="bold">āsavānaṃ khayā</hi>ti āsavānaṃ khayena| <hi rend="bold">cetovimutti</hi>nti phalasamādhiṃ| <hi rend="bold">paññāvimutti</hi>nti phalapaññaṃ| <hi rend="bold">sayaṃ abhiññā sacchikatvā</hi>ti attanāva abhivisiṭṭhāya paññāya paccakkhaṃ katvā| <hi rend="bold">upasampajja viharatī</hi>ti paṭilabhitvā viharati| <hi rend="bold">sāraṇīya</hi>nti ‘‘mayā asukaraṭṭhe…pe.… asukarukkhamūle arahattaṃ patta’’nti attano arahattapattiṭṭhānaṃ nāma yāvajīvaṃ sāraṇīyaṃ hoti asammussanīyanti yathānusandhināva desanaṃ niṭṭhapesi|</p>

<p rend="subhead">3. āsaṃsasuttavaṇṇanā</p>

<p rend="bodytext" n="13"><hi rend="paranum">13</hi><hi rend="dot">.</hi> tatiye <hi rend="bold">santo</hi>ti atthi upalabbhanti| <hi rend="bold">saṃvijjamānā</hi>ti tasseva vevacanaṃ| <hi rend="bold">lokasmi</hi>nti sattaloke| <hi rend="bold">nirāso</hi>ti anāso apatthano| <hi rend="bold">āsaṃso</hi>ti <pb ed="M" n="2.0076"/> āsaṃsamāno patthayamāno| <hi rend="bold">vigatāso</hi>ti apagatāso| <hi rend="bold">caṇḍālakule</hi>ti caṇḍālānaṃ kule| <hi rend="bold">venakule</hi>ti vilīvakārakule| <hi rend="bold">nesādakule</hi>ti migaluddakānaṃ kule| <hi rend="bold">rathakārakule</hi>ti cammakārakule| <hi rend="bold">pukkusakule</hi>ti pupphacchaḍḍakakule|</p>

<p rend="bodytext">ettāvatā kulavipattiṃ dassetvā idāni yasmā nīcakule jātopi ekacco aḍḍho hoti mahaddhano, ayaṃ pana na tādiso, tasmāssa bhogavipattiṃ dassetuṃ <hi rend="bold">dalidde</hi>tiādimāha| tattha <hi rend="bold">dalidde</hi>ti dāliddiyena samannāgate| <hi rend="bold">appannapānabhojane</hi>ti parittakannapānabhojane| <hi rend="bold">kasiravuttike</hi>ti <pb ed="P" n="2.0176"/> dukkhajīvike, yattha vāyāmena payogena jīvitavuttiṃ sādhenti, tathārūpeti attho| <hi rend="bold">yattha kasirena ghāsacchādo labbhatī</hi>ti yasmiṃ kule dukkhena yāgubhattaghāso ca kopīnamattaṃ acchādanañca labbhati|</p>

<p rend="bodytext">idāni yasmā ekacco nīcakule jātopi upadhisampanno hoti attabhāvasamiddhiyaṃ ṭhito<pb ed="V" n="2.0079"/>, ayañca na tādiso, tasmāssa sarīravipattimpi dassetuṃ <hi rend="bold">so ca hoti dubbaṇṇo</hi>tiādimāha| tattha <hi rend="bold">dubbaṇṇo</hi>ti paṃsupisācako viya jhāmakhāṇuvaṇṇo| <hi rend="bold">duddasiko</hi>ti vijātamātuyāpi amanāpadassano| <hi rend="bold">okoṭimako</hi>ti lakuṇḍako| <hi rend="bold">kāṇo</hi>ti ekakkhikāṇo vā ubhayakkhikāṇo vā| <hi rend="bold">kuṇī</hi>ti ekahatthakuṇī vā ubhayahatthakuṇī vā| <hi rend="bold">khañjo</hi>ti ekapādakhañjo vā ubhayapādakhañjo vā| <hi rend="bold">pakkhahato</hi>ti hatapakkho pīṭhasappī| <hi rend="bold">padīpeyyassā</hi>ti vaṭṭitelakapallakādino padīpupakaraṇassa| <hi rend="bold">tassa na evaṃ hotī</hi>ti| kasmā na hoti? nīcakule jātattā|</p>

<p rend="bodytext"><hi rend="bold">jeṭṭho</hi>ti aññasmiṃ jeṭṭhe sati kaniṭṭho āsaṃ na karoti, tasmā jeṭṭhoti āha| <hi rend="bold">ābhiseko</hi>ti jeṭṭhopi na abhisekāraho āsaṃ na karoti, tasmā ābhisekoti āha| <hi rend="bold">anabhisitto</hi>ti abhisekārahopi kāṇakuṇiādidosarahito sakiṃ abhisitto puna abhiseke āsaṃ na karoti, tasmā anabhisittoti āha<pb ed="M" n="2.0077"/>| <hi rend="bold">acalappatto</hi>ti jeṭṭhopi ābhiseko anabhisitto mando uttānaseyyako, sopi abhiseke āsaṃ na karoti| soḷasavassuddesiko pana paññāyamānamassubhedo acalappatto nāma <pb ed="P" n="2.0177"/> hoti, mahantampi rajjaṃ vicāretuṃ samattho, tasmā ‘‘acalappatto’’ti āha| <hi rend="bold">tassa evaṃ hotī</hi>ti kasmā hoti? mahājātitāya|</p>

<p rend="bodytext"><hi rend="bold">dussīlo</hi>ti nissīlo| <hi rend="bold">pāpadhammo</hi>ti lāmakadhammo| <hi rend="bold">asucī</hi>ti asucīhi kāyakammādīhi samannāgato| <hi rend="bold">saṅkassarasamācāro</hi>ti saṅkāhi saritabbasamācāro, kiñcideva asāruppaṃ disvā ‘‘idaṃ iminā kataṃ bhavissatī’’ti evaṃ paresaṃ āsaṅkanīyasamācāro, attanāyeva vā saṅkāhi saritabbasamācāro, sāsaṅkasamācāroti attho| tassa hi divāṭṭhānādīsu sannipatitvā kiñcideva mantayante bhikkhū disvā ‘‘ime ekato hutvā mantenti, kacci nu kho mayā katakammaṃ jānitvā mantentī’’ti evaṃ sāsaṅkasamācāro hoti| <hi rend="bold">paṭicchannakammanto</hi>ti paṭicchādetabbayuttakena pāpakammena samannāgato| <hi rend="bold">assamaṇo samaṇapaṭiñño</hi>ti assamaṇo hutvāva samaṇapatirūpakatāya ‘‘samaṇo aha’’nti evaṃ paṭiñño| <hi rend="bold">abrahmacārī brahmacāripaṭiñño</hi>ti aññe brahmacārino sunivatthe supārute sumbhakapattadhare gāmanigamarājadhānīsu piṇḍāya caritvā jīvikaṃ kappente disvā sayampi tādisena ākārena tathā paṭipajjanato ‘‘ahaṃ brahmacārī’’ti paṭiññaṃ dento viya hoti| ‘‘ahaṃ bhikkhū’’ti vatvā uposathaggādīni pavisanto pana brahmacāripaṭiñño hotiyeva, tathā saṅghikaṃ lābhaṃ gaṇhanto| <hi rend="bold">antopūtī</hi>ti pūtinā kammena anto <pb ed="V" n="2.0080"/> anupaviṭṭho| <hi rend="bold">avassuto</hi>ti rāgādīhi tinto| <hi rend="bold">kasambujāto</hi>ti sañjātarāgādikacavaro| <hi rend="bold">tassa na evaṃ hotī</hi>ti| kasmā na hoti? lokuttaradhammupanissayassa natthitāya| <hi rend="bold">tassa</hi> <pb ed="P" n="2.0178"/> <hi rend="bold">evaṃ hotī</hi>ti| kasmā hoti? mahāsīlasmiṃ paripūrakāritāya|</p>

<p rend="subhead">4. cakkavattisuttavaṇṇanā</p>

<p rend="bodytext" n="14"><hi rend="paranum">14</hi><hi rend="dot">.</hi> catutthe catūhi saṅgahavatthūhi janaṃ rañjetīti <hi rend="bold">rājā</hi>| cakkaṃ vattetīti <hi rend="bold">cakkavattī</hi>| vattitaṃ vā anena cakkanti cakkavattī| dhammo assa <pb ed="M" n="2.0078"/> atthīti <hi rend="bold">dhammiko</hi>| dhammeneva dasavidhena cakkavattivattena rājā jātoti <hi rend="bold">dhammarājā| sopi na arājaka</hi>nti sopi aññaṃ nissayarājānaṃ alabhitvā cakkaṃ nāma vattetuṃ na sakkotīti attho| iti satthā desanaṃ paṭṭhapetvā yathānusandhiṃ apāpetvāva tuṇhī ahosi| kasmā? anusandhikusalā uṭṭhahitvā anusandhiṃ pucchissanti, bahū hi imasmiṃ ṭhāne tathārūpā bhikkhū, athāhaṃ tehi puṭṭho desanaṃ vaḍḍhessāmīti| atheko anusandhikusalo bhikkhu bhagavantaṃ pucchanto <hi rend="bold">ko pana, bhante</hi>tiādimāha| bhagavāpissa byākaronto <hi rend="bold">dhammo bhikkhū</hi>tiādimāha|</p>

<p rend="bodytext">tattha <hi rend="bold">dhammo</hi>ti dasakusalakammapathadhammo| <hi rend="bold">dhamma</hi>nti tameva vuttappakāraṃ dhammaṃ| <hi rend="bold">nissāyā</hi>ti tadadhiṭṭhānena cetasā tameva nissayaṃ katvā| <hi rend="bold">dhammaṃ sakkaronto</hi>ti yathā kato so dhammo suṭṭhu kato hoti, evametaṃ karonto| <hi rend="bold">dhammaṃ garuṃ karonto</hi>ti tasmiṃ gāravuppattiyā taṃ garukaronto| <hi rend="bold">dhammaṃ apacāyamāno</hi>ti tasseva dhammassa añjalikaraṇādīhi nīcavuttitaṃ karonto| <hi rend="bold">dhammaddhajo dhammaketū</hi>ti taṃ dhammaṃ dhajamiva purakkhatvā ketumiva ukkhipitvā pavattiyā dhammaddhajo dhammaketu ca hutvāti attho| <hi rend="bold">dhammādhipateyyo</hi>ti dhammādhipatibhūtāgatabhāvena dhammavaseneva ca sabbakiriyānaṃ karaṇena dhammādhipateyyo hutvā| <hi rend="bold">dhammikaṃ rakkhāvaraṇaguttiṃ saṃvidahatī</hi>ti dhammo assā <pb ed="P" n="2.0179"/> atthīti dhammikā, rakkhā ca āvaraṇañca gutti ca rakkhāvaraṇagutti| tattha ‘‘paraṃ rakkhanto attānaṃ rakkhatī’’ti vacanato khantiādayo <hi rend="bold">rakkhā</hi>| vuttañhetaṃ – ‘‘kathañca, bhikkhave, paraṃ rakkhanto attānaṃ rakkhati| khantiyā avihiṃsāya mettacittatāya anuddayāyā’’ti (saṃ. ni. 5.385)| nivāsanapārupanagehādīni <hi rend="bold">āvaraṇaṃ</hi>| corādiupaddavanivāraṇatthaṃ gopāyanā <hi rend="bold">gutti</hi>| taṃ sabbampi suṭṭhu vidahati pavatteti ṭhapetīti attho|</p>

<p rend="bodytext">idāni <pb ed="V" n="2.0081"/> yattha sā saṃvidahitabbā, taṃ dassento <hi rend="bold">antojanasmi</hi>ntiādimāha| tatrāyaṃ saṅkhepattho – antojanasaṅkhātaṃ puttadāraṃ sīlasaṃvare patiṭṭhāpento vatthagandhamālādīni cassa dadamāno sabbopaddave cassa nivārayamāno dhammikaṃ rakkhāvaraṇaguttiṃ saṃvidahati nāma| khattiyādīsupi eseva nayo| ayaṃ pana viseso – abhisittakhattiyā bhadrassājānīyādiratanasampadānenapi <pb ed="M" n="2.0079"/> upagaṇhitabbā, anuyantā khattiyā tesaṃ anurūpayānavāhanasampadānenapi paritosetabbā, balakāyo kālaṃ anatikkametvā bhattavetanasampadānenapi anuggahetabbo, brāhmaṇā annapānavatthādinā deyyadhammena, gahapatikā bhattabījanaṅgalabalibaddādisampadānena, tathā nigamavāsino <hi rend="bold">negamā</hi> janapadavāsino ca <hi rend="bold">jānapadā</hi>| samitapāpabāhitapāpā pana <hi rend="bold">samaṇabrāhmaṇā</hi> samaṇaparikkhārasampadānena sakkātabbā, migapakkhino abhayadānena samassāsetabbā|</p>

<p rend="bodytext"><hi rend="bold">dhammeneva cakkaṃ vattetī</hi>ti dasakusalakammapathadhammeneva cakkaṃ pavatteti| <hi rend="bold">taṃ hoti cakkaṃ appaṭivattiya</hi>nti taṃ tena evaṃ pavattitaṃ āṇācakkaṃ appaṭivattiyaṃ hoti| <hi rend="bold">kenaci</hi> <pb ed="P" n="2.0180"/> <hi rend="bold">manussabhūtenā</hi>ti devatā nāma attanā icchiticchitameva karonti, tasmā tā aggaṇhitvā ‘‘manussabhūtenā’’ti vuttaṃ| <hi rend="bold">paccatthikenā</hi>ti paṭiatthikena, paṭisattunāti attho| <hi rend="bold">dhammiko</hi>ti cakkavattī dasakusalakammapathavasena dhammiko, tathāgato pana navalokuttaradhammavasena| <hi rend="bold">dhammarājā</hi>ti navahi lokuttaradhammehi mahājanaṃ rañjetīti dhammarājā| <hi rend="bold">dhammaṃyevā</hi>ti navalokuttaradhammameva nissāya tameva sakkaronto taṃ garukaronto taṃ apacāyamāno| sovassa dhammo abbhuggataṭṭhena dhajoti <hi rend="bold">dhammaddhajo</hi>| sovassa ketūti <hi rend="bold">dhammaketu</hi>| tameva adhipatiṃ jeṭṭhakaṃ katvā viharatīti <hi rend="bold">dhammādhipateyyo| dhammikaṃ rakkhāvaraṇagutti</hi>nti lokiyalokuttaradhammadāyikarakkhañca āvaraṇañca guttiñca| <hi rend="bold">saṃvidahatī</hi>ti ṭhapeti paññapeti| <hi rend="bold">evarūpa</hi>nti tividhaṃ kāyaduccaritaṃ na sevitabbaṃ, sucaritaṃ sevitabbanti evaṃ sabbattha attho veditabbo| <hi rend="bold">saṃvidahitvā</hi>ti ṭhapetvā kathetvā| <hi rend="bold">dhammeneva anuttaraṃ dhammacakkaṃ pavattetī</hi>ti navalokuttaradhammeneva asadisaṃ dhammacakkaṃ pavatteti| <hi rend="bold">taṃ hoti cakkaṃ appaṭivattiya</hi>nti taṃ evaṃ pavattitaṃ dhammacakkaṃ etesu samaṇādīsu ekenapi paṭivattetuṃ paṭibāhituṃ na sakkā| sesaṃ sabbattha uttānamevāti|</p>

<p rend="subhead">5. sacetanasuttavaṇṇanā</p>

<p rend="bodytext" n="15"><hi rend="paranum">15</hi><hi rend="dot">.</hi> pañcame <hi rend="bold">isipatane</hi>ti buddhapaccekabuddhasaṅkhātānaṃ isīnaṃ dhammacakkappavattanatthāya ceva uposathakaraṇatthāya <pb ed="V" n="2.0082"/> ca āgantvā patane, sannipātaṭṭhāneti attho| padanetipi pāṭho, ayameva attho| <hi rend="bold">migadāye</hi>ti <pb ed="M" n="2.0080"/> migānaṃ abhayatthāya dinne| <hi rend="bold">chahi māsehi chārattūnehī</hi>ti so kira raññā āṇattadivaseyeva <pb ed="P" n="2.0181"/> sabbūpakaraṇāni sajjetvā antevāsikehi saddhiṃ araññaṃ pavisitvā gāmadvāragāmamajjhadevakulasusānādīsu ṭhitarukkhe ceva jhāmapatitasukkharukkhe ca vivajjetvā sampannapadese ṭhite sabbadosavivajjite nābhiaranemīnaṃ anurūpe rukkhe gahetvā taṃ cakkaṃ akāsi| tassa rukkhe vicinitvā gaṇhantassa ceva karontassa ca ettako kālo vītivatto| tena vuttaṃ – ‘‘chahi māsehi chārattūnehī’’ti| <hi rend="bold">nānākaraṇa</hi>nti nānattaṃ| <hi rend="bold">nesa</hi>nti na esaṃ| <hi rend="bold">atthesa</hi>nti atthi esaṃ| <hi rend="bold">abhisaṅkhārassa gatī</hi>ti payogassa gamanaṃ| <hi rend="bold">ciṅgulāyitvā</hi>ti paribbhamitvā| <hi rend="bold">akkhāhataṃ maññe</hi>ti akkhe pavesetvā ṭhapitamiva|</p>

<p rend="bodytext"><hi rend="bold">sadosā</hi>ti sagaṇḍā uṇṇatoṇataṭṭhānayuttā| <hi rend="bold">sakasāvā</hi>ti pūtisārena ceva pheggunā ca yuttā| <hi rend="bold">kāyavaṅkā</hi>tiādīni kāyaduccaritādīnaṃ nāmāni| <hi rend="bold">evaṃ papatitā</hi>ti evaṃ guṇapatanena patitā| <hi rend="bold">evaṃ patiṭṭhitā</hi>ti evaṃ guṇehi patiṭṭhitā| tattha lokiyamahājanā papatitā nāma, sotāpannādayo patiṭṭhitā nāma| tesupi purimā tayo kilesānaṃ samudācārakkhaṇe papatitā nāma, khīṇāsavā pana ekanteneva patiṭṭhitā nāma| <hi rend="bold">tasmā</hi>ti yasmā appahīnakāyavaṅkādayo papatanti, pahīnakāyavaṅkādayo patiṭṭhahanti, tasmā| kāyavaṅkādīnaṃ pana evaṃ pahānaṃ veditabbaṃ – pāṇātipāto adinnādānaṃ micchācāro musāvādo pisuṇāvācā micchādiṭṭhīti ime tāva cha sotāpattimaggena pahīyanti, pharusāvācā byāpādoti dve anāgāmimaggena, abhijjhā samphappalāpoti dve arahattamaggenāti|</p>

<p rend="subhead">6. apaṇṇakasuttavaṇṇanā</p>

<p rend="bodytext" n="16"><hi rend="paranum">16</hi><hi rend="dot">.</hi> chaṭṭhe <hi rend="bold">apaṇṇakapaṭipada</hi>nti aviraddhapaṭipadaṃ ekaṃsapaṭipadaṃ niyyānikapaṭipadaṃ kāraṇapaṭipadaṃ sārapaṭipadaṃ maṇḍapaṭipadaṃ apaccanīkapaṭipadaṃ anulomapaṭipadaṃ <pb ed="P" n="2.0182"/> dhammānudhammapaṭipadaṃ paṭipanno hoti, na takkaggāhena vā nayaggāhena vā| evaṃ gahetvā paṭipanno hi bhikkhu vā bhikkhunī vā upāsako vā upāsikā vā manussadevanibbānasampattīhi hāyati parihāyati, apaṇṇakapaṭipadaṃ <pb ed="M" n="2.0081"/> paṭipanno pana tāhi sampattīhi na parihāyati| atīte kantāraddhānamaggaṃ paṭipannesu dvīsu satthavāhesu yakkhassa vacanaṃ gahetvā bālasatthavāho saddhiṃ satthena <pb ed="V" n="2.0083"/> anayabyasanaṃ patto, yakkhassa vacanaṃ aggahetvā ‘‘udakadiṭṭhaṭṭhāne udakaṃ chaḍḍessāmā’’ti satthake saññāpetvā maggaṃ paṭipanno paṇḍitasatthavāho viya| yaṃ sandhāya vuttaṃ –</p>

<p rend="gatha1">‘‘apaṇṇakaṃ ṭhānameke, dutiyaṃ āhu takkikā|</p>

<p rend="gathalast">etadaññāya medhāvī, taṃ gaṇhe yadapaṇṇaka’’nti|| (jā. 1.1.1)|</p>

<p rend="bodytext"><hi rend="bold">yoni cassa āraddhā hotī</hi>ti ettha <hi rend="bold">yonī</hi>ti khandhakoṭṭhāsassapi kāraṇassapi passāvamaggassapi nāmaṃ| ‘‘catasso kho imā, sāriputta, yoniyo’’tiādīsu (ma. ni. 1.152) hi khandhakoṭṭhāso yoni nāma| ‘‘yoni hesā bhūmija phalassa adhigamāyā’’tiādīsu (ma. ni. 3.226) kāraṇaṃ| ‘‘na cāhaṃ brāhmaṇaṃ brūmi, yonijaṃ mattisambhava’’nti (ma. ni. 2.457; dha. pa. 396) ca ‘‘tamenaṃ kammajavātā nivattitvā uddhaṃpādaṃ adhosiraṃ samparivattetvā mātu yonimukhe sampaṭipādentī’’ti ca ādīsu passāvamaggo| idha pana kāraṇaṃ adhippetaṃ| <hi rend="bold">āraddhā</hi>ti paggahitā paripuṇṇā|</p>

<p rend="bodytext"><hi rend="bold">āsavānaṃ khayāyā</hi>ti ettha āsavantīti <hi rend="bold">āsavā,</hi> cakkhutopi…pe.… manatopi sandanti pavattantīti vuttaṃ hoti| dhammato yāva gotrabhu, okāsato yāva bhavaggā savantīti <pb ed="P" n="2.0183"/> vā <hi rend="bold">āsavā,</hi> ete dhamme etañca okāsaṃ antokaritvā pavattantīti attho| antokaraṇattho hi ayaṃ ākāro| cirapārivāsiyaṭṭhena madirādayo āsavā, āsavā viyātipi <hi rend="bold">āsavā</hi>| lokasmimpi hi cirapārivāsikā madirādayo āsavāti vuccanti, yadi ca cirapārivāsiyaṭṭhena āsavā, eteyeva bhavitumarahanti| vuttañhetaṃ – ‘‘purimā, bhikkhave, koṭi na paññāyati avijjāya, ito pubbe avijjā nāhosī’’tiādi (a. ni. 10.61)| āyataṃ vā saṃsāradukkhaṃ savanti pasavantītipi <hi rend="bold">āsavā</hi>| purimāni cettha nibbacanāni yattha kilesā āsavāti āgacchanti, tattha yujjanti, pacchimaṃ kammepi| na kevalañca kammakilesāyeva āsavā, apica kho nānappakārā upaddavāpi| suttesu hi ‘‘nāhaṃ, cunda, diṭṭhadhammikānaṃyeva āsavānaṃ saṃvarāya dhammaṃ <pb ed="M" n="2.0082"/> desemī’’ti (dī. ni. 3.182) ettha vivādamūlabhūtā kilesā āsavāti āgatā|</p>

<p rend="gatha1">‘‘yena <pb ed="V" n="2.0084"/> devūpapatyassa, gandhabbo vā vihaṅgamo|</p>

<p rend="gatha1">yakkhattaṃ yena gaccheyyaṃ, manussattañca abbaje|</p>

<p rend="gathalast">te mayhaṃ āsavā khīṇā, viddhastā vinaḷīkatā’’ti|| (a. ni. 4.36) –</p>

<p rend="unindented">ettha tebhūmakaṃ ca kammaṃ avasesā ca akusalā dhammā| ‘‘diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā’’ti (pārā. 39; a. ni. 2.202-230) ettha parūpavādavippaṭisāravadhabandhādayo ceva apāyadukkhabhūtā ca nānappakārā upaddavā|</p>

<p rend="bodytext">te panete āsavā yattha yathā āgatā, tattha tathā veditabbā| ete hi vinaye tāva ‘‘diṭṭhadhammikānaṃ āsavānaṃ saṃvarāya, samparāyikānaṃ āsavānaṃ paṭighātāyā’’ti (pārā. 39; a. ni. 2.202-230) dvedhā āgatā| saḷāyatane ‘‘tayo me, āvuso, āsavā kāmāsavo bhavāsavo avijjāsavo’’ti (saṃ. ni. 4.321) tidhā āgatā| aññesu ca suttantesu (cūḷani. jatukaṇṇimāṇavapucchāniddeso 69; paṭi. ma. 1.107) abhidhamme (dha. sa. 1102-1106; vibha. 937) ca teyeva diṭṭhāsavena saha catudhā āgatā| nibbedhikapariyāyena ‘‘atthi, bhikkhave, āsavā nirayagāminiyā<pb ed="P" n="2.0184"/>, atthi āsavā tiracchānayonigāminiyā, atthi āsavā pettivisayagāminiyā, atthi āsavā manussalokagāminiyā, atthi āsavā devalokagāminiyā’’ti (a. ni. 6.63) pañcadhā āgatā| kammameva cettha āsavāti vuttaṃ| chakkanipāte ‘‘atthi, bhikkhave, āsavā saṃvarāpahātabbā’’tiādinā (a. ni. 6.58) nayena chadhā āgatā| sabbāsavapariyāye (ma. ni. 1.14 ādayo) teyeva dassanena pahātabbehi saddhiṃ sattadhā āgatā| idha pana abhidhammanayena cattāro āsavā adhippetāti veditabbā|</p>

<p rend="bodytext"><hi rend="bold">khayāyā</hi>ti ettha pana āsavānaṃ sarasabhedopi khīṇākāropi maggaphalanibbānānipi ‘‘āsavakkhayo’’ti vuccati| ‘‘yo āsavānaṃ khayo vayo bhedo paribhedo aniccatā antaradhāna’’nti ettha hi āsavānaṃ sarasabhedo ‘‘āsavakkhayo’’ti vutto| ‘‘jānato ahaṃ, bhikkhave, passato <pb ed="M" n="2.0083"/> āsavānaṃ khayaṃ vadāmī’’ti (ma. ni. 1.15; saṃ. ni. 2.23; itivu. 102) ettha <pb ed="V" n="2.0085"/> āsavappahānaṃ āsavānaṃ accantakkhayo asamuppādo khīṇākāro natthibhāvo ‘‘āsavakkhayo’’ti vutto|</p>

<p rend="gatha1">‘‘sekhassa sikkhamānassa, ujumaggānusārino|</p>

<p rend="gathalast">khayasmiṃ paṭhamaṃ ñāṇaṃ, tato aññā anantarā’’ti|| (itivu. 62) –</p>

<p rend="unindented">ettha maggo ‘‘āsavakkhayo’’ti vutto| ‘‘āsavānaṃ khayā samaṇo hotī’’ti (ma. ni. 1.438) ettha phalaṃ|</p>

<p rend="gatha1">‘‘paravajjānupassissa, niccaṃ ujjhānasaññino|</p>

<p rend="gathalast">āsavā tassa vaḍḍhanti, ārā so āsavakkhayā’’ti|| (dha. pa. 253) –</p>

<p rend="unindented">ettha nibbānaṃ| imasmiṃ pana sutte phalaṃ sandhāya ‘‘āsavānaṃ khayāyā’’ti āha, arahattaphalatthāyāti attho|</p>

<p rend="bodytext"><hi rend="bold">indriyesu guttadvāro</hi>ti manacchaṭṭhesu indriyesu pihitadvāro| <hi rend="bold">bhojane mattaññū</hi>ti bhojanasmiṃ pamāṇaññū, paṭiggahaṇaparibhogapaccavekkhaṇamattaṃ jānāti pajānātīti attho| <hi rend="bold">jāgariyaṃ</hi> <pb ed="P" n="2.0185"/> <hi rend="bold">anuyutto</hi>ti rattindivaṃ cha koṭṭhāse katvā pañcasu koṭṭhāsesu jāgaraṇabhāvaṃ anuyutto, jāgaraṇeyeva yuttappayuttoti attho|</p>

<p rend="bodytext">evaṃ mātikaṃ ṭhapetvā idāni tameva ṭhapitapaṭipāṭiyā vibhajanto <hi rend="bold">kathañca, bhikkhave, bhikkhū</hi>tiādimāha| tattha <hi rend="bold">cakkhunā rūpaṃ disvā</hi>tiādīnaṃ attho visuddhimagge (visuddhi. 1.15) vitthārito, tathā <hi rend="bold">paṭisaṅkhā yoniso āhāraṃ āhāreti neva davāyā</hi>tiādīnaṃ (visuddhi. 1.18)| <hi rend="bold">āvaraṇīyehi dhammehī</hi>ti pañcahi nīvaraṇehi dhammehi| nīvaraṇāni hi cittaṃ āvaritvā tiṭṭhanti, tasmā āvaraṇīyā dhammāti vuccanti| <hi rend="bold">sīhaseyyaṃ kappetī</hi>ti sīho viya seyyaṃ kappeti| <hi rend="bold">pāde pādaṃ accādhāyā</hi>ti vāmapādaṃ dakkhiṇapāde atiādhāya| samaṃ ṭhapite hi pāde jāṇukena jāṇukaṃ gopphakena ca gopphakaṃ ghaṭīyati, tato vedanā uṭṭhahanti| tasmā <pb ed="V" n="2.0086"/> tassa dosassa parivajjanatthaṃ thokaṃ atikkamitvā esa pādaṃ ṭhapeti| tena vuttaṃ – ‘‘pāde pādaṃ accādhāyā’’ti|</p>

<p rend="bodytext"><hi rend="bold">sato</hi> <pb ed="M" n="2.0084"/> <hi rend="bold">sampajāno</hi>ti satiyā ceva sampajaññena ca samannāgato| kathaṃ panesa niddāyanto sato sampajāno nāma hotīti? purimappavattivasena| ayaṃ hi caṅkame caṅkamanto niddāya okkamanabhāvaṃ ñatvā pavattamānaṃ kammaṭṭhānaṃ ṭhapetvā mañce vā phalake vā nipanno niddaṃ upagantvā puna pabujjhamāno kammaṭṭhānaṃ ṭhitaṭṭhāne gaṇhantoyeva pabujjhati| tasmā niddāyantopi sato sampajāno nāma hoti| ayaṃ tāva mūlakammaṭṭhāne nayova| pariggahakammaṭṭhānavasenāpi panesa sato sampajāno nāma hoti| kathaṃ? ayaṃ hi caṅkamanto niddāya okkamanabhāvaṃ ñatvā pāsāṇaphalake vā mañce vā dakkhiṇena passena nipajjitvā paccavekkhati – ‘‘acetano kāyo acetane <pb ed="P" n="2.0186"/> mañce patiṭṭhito, acetano mañco acetanāya pathaviyā, acetanā pathavī acetane udake, acetanaṃ udakaṃ acetane vāte, acetano vāto acetane ākāse patiṭṭhito| tattha ākāsampi ‘ahaṃ vātaṃ ukkhipitvā ṭhita’nti na jānāti, vātopi ‘ahaṃ ākāse patiṭṭhito’ti na jānāti| tathā vāto na jānāti| ‘ahaṃ udakaṃ ukkhipitvā ṭhito’ti…pe.… mañco na jānāti, ‘ahaṃ kāyaṃ ukkhipitvā ṭhito’ti, kāyo na jānāti ‘ahaṃ mañce patiṭṭhito’ti| na hi tesaṃ aññamaññaṃ ābhogo vā samannāhāro vā manasikāro vā cetanā vā patthanā vā atthī’’ti| tassa evaṃ paccavekkhato taṃ paccavekkhaṇacittaṃ bhavaṅge otarati| evaṃ niddāyantopi sato sampajāno nāma hotīti|</p>

<p rend="bodytext"><hi rend="bold">uṭṭhānasaññaṃ manasikaritvā</hi>ti ‘‘ettakaṃ ṭhānaṃ gate cande vā tārakāya vā uṭṭhahissāmī’’ti uṭṭhānakālaparicchedikaṃ saññaṃ manasikaritvā, citte ṭhapetvāti attho| evaṃ karitvā sayito hi yathāparicchinneyeva kāle uṭṭhahati|</p>

<p rend="subhead">7. attabyābādhasuttavaṇṇanā</p>

<p rend="bodytext" n="17"><hi rend="paranum">17</hi><hi rend="dot">.</hi> sattame <hi rend="bold">attabyābādhāyā</hi>ti attadukkhāya| <hi rend="bold">parabyābādhāyā</hi>ti paradukkhāya| <hi rend="bold">kāyasucarita</hi>ntiādīni pubbabhāge dasakusalakammapathavasena āgatāni, upari pana yāva arahattā avāritāneva|</p>

<p rend="subhead">8. devalokasuttavaṇṇanā</p>

<p rend="bodytext" n="18"><hi rend="paranum">18</hi><hi rend="dot">.</hi> aṭṭhame <pb ed="V" n="2.0087"/><pb ed="M" n="2.0085"/> <hi rend="bold">aṭṭīyeyyāthā</hi>ti aṭṭā pīḷitā bhaveyyātha| <hi rend="bold">harāyeyyāthā</hi>ti lajjeyyātha| <hi rend="bold">jiguccheyyāthā</hi>ti gūthe viya tasmiṃ vacane sañjātajigucchā bhaveyyātha| <hi rend="bold">iti kirā</hi>ti ettha <hi rend="bold">itī</hi>ti padasandhibyañjanasiliṭṭhatā, <hi rend="bold">kirā</hi>ti anussavatthe nipāto| dibbena kira āyunā aṭṭīyathāti evamassa sambandho veditabbo| <hi rend="bold">pageva kho panā</hi>ti paṭhamataraṃyeva|</p>

<p rend="subhead">9. paṭhamapāpaṇikasuttavaṇṇanā</p>

<p rend="bodytext" n="19"><hi rend="paranum">19</hi><hi rend="dot">.</hi> navame <hi rend="bold">pāpaṇiko</hi>ti āpaṇiko, āpaṇaṃ ugghāṭetvā bhaṇḍavikkāyakassa vāṇijassetaṃ adhivacanaṃ| <hi rend="bold">abhabbo</hi>ti abhājanabhūto| <hi rend="bold">na</hi> <pb ed="P" n="2.0187"/> <hi rend="bold">sakkaccaṃ kammantaṃ adhiṭṭhātī</hi>ti yathā adhiṭṭhitaṃ suadhiṭṭhitaṃ hoti, evaṃ sayaṃ attapaccakkhaṃ karonto nādhiṭṭhāti| tattha paccūsakāle padasaddena uṭṭhāya dīpaṃ jāletvā bhaṇḍaṃ pasāretvā anisīdanto pubbaṇhasamayaṃ na sakkaccaṃ kammantaṃ adhiṭṭhāti nāma| ayaṃ hi yaṃ corā rattiṃ bhaṇḍaṃ haritvā ‘‘idaṃ amhākaṃ hatthato vissajjessāmā’’ti āpaṇaṃ gantvā appena agghena denti, yampi bahuverino manussā rattiṃ nagare vasitvā pātova āpaṇaṃ gantvā bhaṇḍaṃ gaṇhanti, yaṃ vā pana janapadaṃ gantukāmā manussā pātova āpaṇaṃ gantvā bhaṇḍaṃ kiṇanti, tappaccayassa lābhassa assāmiko hoti|</p>

<p rend="bodytext">aññesaṃ bhojanavelāya pana bhuñjituṃ āgantvā pātova bhaṇḍaṃ paṭisāmetvā gharaṃ gantvā bhuñjitvā niddāyitvā sāyaṃ puna āpaṇaṃ āgacchanto <hi rend="bold">majjhanhikasamayaṃ na sakkaccaṃ kammantaṃ adhiṭṭhāti</hi> nāma| so hi yaṃ corā pātova vissajjetuṃ na sampāpuṇiṃsu, divākāle pana paresaṃ asañcārakkhaṇe āpaṇaṃ gantvā appagghena denti, yañca bhojanavelāya puññavanto issarā ‘‘āpaṇato idañcidañca laddhuṃ vaṭṭatī’’ti pahiṇitvā āharāpenti, tappaccayassa lābhassa assāmiko hoti|</p>

<p rend="bodytext">yāva yāmabherinikkhamanā pana antoāpaṇe dīpaṃ jālāpetvā anisīdanto <hi rend="bold">sāyanhasamayaṃ na sakkaccaṃ kammantaṃ adhiṭṭhāti</hi> nāma| so hi yaṃ <pb ed="M" n="2.0086"/> corā pātopi divāpi vissajjetuṃ na sampāpuṇiṃsu<pb ed="V" n="2.0088"/>, sāyaṃ pana āpaṇaṃ gantvā appagghena denti, tappaccayassa lābhassa assāmiko hoti|</p>

<p rend="bodytext"><hi rend="bold">na sakkaccaṃ samādhinimittaṃ adhiṭṭhātī</hi>ti sakkaccakiriyāya samādhiṃ na samāpajjati| ettha ca pātova cetiyaṅgaṇabodhiyaṅgaṇesu vattaṃ katvā senāsanaṃ pavisitvā yāva bhikkhācāravelā, tāva samāpattiṃ appetvā anisīdanto <hi rend="bold">pubbaṇhasamayaṃ na sakkaccaṃ samādhinimittaṃ adhiṭṭhāti</hi> nāma| pacchābhattaṃ pana piṇḍapātapaṭikkanto rattiṭṭhānadivāṭṭhānaṃ <pb ed="P" n="2.0188"/> pavisitvā yāva sāyanhasamayā samāpattiṃ appetvā anisīdanto <hi rend="bold">majjhanhikasamayaṃ na sakkaccaṃ samādhinimittaṃ adhiṭṭhāti</hi> nāma| sāyaṃ pana cetiyaṃ vanditvā therūpaṭṭhānaṃ katvā senāsanaṃ pavisitvā paṭhamayāmaṃ samāpattiṃ samāpajjitvā anisīdanto <hi rend="bold">sāyanhasamayaṃ na sakkaccaṃ samādhinimittaṃ adhiṭṭhāti</hi> nāma| sukkapakkho vuttapaṭipakkhanayeneva veditabbo| apicettha ‘‘samāpattiṃ appetvā’’ti vuttaṭṭhāne samāpattiyā asati vipassanāpi vaṭṭati, samādhinimittanti ca samādhiārammaṇampi vaṭṭatiyeva| vuttampi cetaṃ – ‘‘samādhipi samādhinimittaṃ, samādhārammaṇampi samādhinimitta’’nti|</p>

<p rend="subhead">10. dutiyapāpaṇikasuttavaṇṇanā</p>

<p rend="bodytext" n="20"><hi rend="paranum">20</hi><hi rend="dot">.</hi> dasame <hi rend="bold">cakkhumā</hi>ti paññācakkhunā cakkhumā hoti| <hi rend="bold">vidhuro</hi>ti visiṭṭhadhuro uttamadhuro ñāṇasampayuttena vīriyena samannāgato| <hi rend="bold">nissayasampanno</hi>ti avassayasampanno patiṭṭhānasampanno| <hi rend="bold">paṇiya</hi>nti vikkāyikabhaṇḍaṃ| <hi rend="bold">ettakaṃ mūlaṃ bhavissati ettako udayo</hi>ti tasmiṃ ‘‘evaṃ kītaṃ evaṃ vikkāyamāna’’nti vuttapaṇiye yena kayena taṃ kītaṃ, taṃ kayasaṅkhātaṃ mūlaṃ ettakaṃ bhavissati| yo ca tasmiṃ vikkayamāne vikkayo, tasmiṃ vikkaye ettako udayo bhavissati, ettikā vaḍḍhīti attho|</p>

<p rend="bodytext"><hi rend="bold">kusalo hoti paṇiyaṃ ketuñca vikketuñcā</hi>ti sulabhaṭṭhānaṃ gantvā kiṇanto dullabhaṭṭhānaṃ gantvā vikkiṇanto ca ettha kusalo nāma hoti, dasaguṇampi vīsatiguṇampi lābhaṃ labhati|</p>

<p rend="bodytext"><hi rend="bold">aḍḍhā</hi>ti <pb ed="M" n="2.0087"/> issarā bahunā nikkhittadhanena samannāgatā| <hi rend="bold">mahaddhanā</hi>ti vaḷañjanakavasena mahaddhanā<pb ed="V" n="2.0089"/>| <hi rend="bold">mahābhogā</hi>ti <pb ed="P" n="2.0189"/> upabhogaparibhogabhaṇḍena mahābhogā| <hi rend="bold">paṭibalo</hi>ti kāyabalena ceva ñāṇabalena ca samannāgatattā samattho| <hi rend="bold">amhākañca kālena kālaṃ anuppadātu</hi>nti amhākañca gahitadhanamūlikaṃ vaḍḍhiṃ kālena kālaṃ anuppadātuṃ| <hi rend="bold">nipatantī</hi>ti nimantenti| nipātentītipi pāṭho, ayameva attho|</p>

<p rend="bodytext"><hi rend="bold">kusalānaṃ dhammānaṃ upasampadāyā</hi>ti kusaladhammānaṃ sampādanatthāya paṭilābhatthāya| <hi rend="bold">thāmavā</hi>ti ñāṇathāmena samannāgato| <hi rend="bold">daḷhaparakkamo</hi>ti thirena ñāṇaparakkamena samannāgato| <hi rend="bold">anikkhittadhuro</hi>ti ‘‘aggamaggaṃ apāpuṇitvā imaṃ vīriyadhuraṃ na ṭhapessāmī’’ti evaṃ aṭṭhapitadhuro|</p>

<p rend="bodytext"><hi rend="bold">bahussutā</hi>ti ekanikāyādivasena bahu buddhavacanaṃ sutaṃ etesanti bahussutā| <hi rend="bold">āgatāgamā</hi>ti eko nikāyo eko āgamo nāma, dve nikāyā dve āgamā nāma, pañca nikāyā pañca āgamā nāma, etesu āgamesu yesaṃ ekopi āgamo āgato paguṇo pavattito, te āgatāgamā nāma| <hi rend="bold">dhammadharā</hi>ti suttantapiṭakadharā| <hi rend="bold">vinayadharā</hi>ti vinayapiṭakadharā| <hi rend="bold">mātikādharā</hi>ti dvemātikādharā| <hi rend="bold">paripucchatī</hi>ti atthānatthaṃ kāraṇākāraṇaṃ pucchati| <hi rend="bold">paripañhatī</hi>ti ‘‘imaṃ nāma pucchissāmī’’ti aññāti tuleti pariggaṇhāti| sesamettha uttānatthameva|</p>

<p rend="bodytext">imasmiṃ <pb ed="P" n="2.0190"/> pana sutte paṭhamaṃ paññā āgatā, pacchā vīriyañca kalyāṇamittasevanā ca| tattha paṭhamaṃ arahattaṃ patvā pacchā vīriyaṃ katvā kalyāṇamittā sevitabbāti na evaṃ attho daṭṭhabbo, desanāya nāma heṭṭhimena vā paricchedo hoti uparimena vā dvīhipi vā koṭīhi| idha pana uparimena paricchedo veditabbo| tasmā kathentena paṭhamaṃ kalyāṇamittupanissayaṃ dassetvā majjhe vīriyaṃ dassetvā pacchā arahattaṃ kathetabbanti|</p>

<trailer rend="centre">rathakāravaggo dutiyo|</trailer>
</div>

<div id="an3_1_3" n="an3_1_3" type="vagga">
<head rend="chapter"><readunit id="a3-3">3. puggalavaggo</readunit></head>

<p rend="subhead">1. samiddhasuttavaṇṇanā</p>

<p rend="bodytext" n="21"><hi rend="paranum">21</hi><hi rend="dot">.</hi> tatiyassa <pb ed="V" n="2.0090"/><pb ed="M" n="2.0088"/> paṭhame jhānaphassaṃ paṭhamaṃ phusati, pacchā nirodhaṃ nibbānaṃ sacchikarotīti <hi rend="bold">kāyasakkhi</hi>| diṭṭhantaṃ pattoti <hi rend="bold">diṭṭhippatto</hi>| saddahanto vimuttoti <hi rend="bold">saddhāvimutto| khamatī</hi>ti ruccati| <hi rend="bold">abhikkantataro</hi>ti atisundarataro| <hi rend="bold">paṇītataro</hi>ti atipaṇītataro| <hi rend="bold">saddhindriyaṃ adhimattaṃ hotī</hi>ti samiddhattherassa kira arahattamaggakkhaṇe saddhindriyaṃ dhuraṃ ahosi, sesāni cattāri sahajātindriyāni tasseva parivārāni ahesuṃ| iti thero attanā paṭividdhamaggaṃ kathento evamāha| mahākoṭṭhikattherassa pana arahattamaggakkhaṇe samādhindriyaṃ dhuraṃ ahosi, sesāni cattāri indriyāni tasseva parivārāni ahesuṃ| tasmā sopi samādhindriyaṃ adhimattanti kathento attanā paṭividdhamaggameva kathesi| sāriputtattherassa pana arahattamaggakkhaṇe paññindriyaṃ dhuraṃ ahosi| sesāni cattāri indriyāni tasseva parivārāni ahesuṃ| tasmā sopi paññindriyaṃ adhimattanti kathento attanā paṭividdhamaggameva kathesi|</p>

<p rend="bodytext"><hi rend="bold">na</hi> <pb ed="P" n="2.0191"/> <hi rend="bold">khvetthā</hi>ti na kho ettha| <hi rend="bold">ekaṃsena byākātu</hi>nti ekantena byākarituṃ| <hi rend="bold">arahattāya paṭipanno</hi>ti arahattamaggasamaṅgiṃ dasseti| evametasmiṃ sutte tīhipi therehi attanā paṭividdhamaggova kathito, sammāsambuddho pana bhummantareneva kathesi|</p>

<p rend="subhead">2. gilānasuttavaṇṇanā</p>

<p rend="bodytext" n="22"><hi rend="paranum">22</hi><hi rend="dot">.</hi> dutiye <hi rend="bold">sappāyānī</hi>ti hitāni vuddhikarāni| <hi rend="bold">patirūpa</hi>nti anucchavikaṃ| <hi rend="bold">neva vuṭṭhāti tamhā ābādhā</hi>ti iminā atekicchena vātāpamārādinā rogena samannāgato niṭṭhāpattagilāno kathito| <hi rend="bold">vuṭṭhāti tamhā ābādhā</hi>ti iminā khipitakakacchutiṇapupphakajarādibhedo appamattābādho kathito| <hi rend="bold">labhanto sappāyāni bhojanāni no alabhanto</hi>ti iminā pana yesaṃ paṭijagganena phāsukaṃ hoti, sabbepi te ābādhā kathitā| ettha ca <hi rend="bold">patirūpo upaṭṭhāko</hi> nāma <pb ed="V" n="2.0091"/> gilānupaṭṭhākaṅgehi samannāgato paṇḍito dakkho analaso veditabbo| <hi rend="bold">gilānupaṭṭhāko anuññāto</hi>ti bhikkhusaṅghena dātabboti anuññāto| tasmiñhi gilāne attano dhammatāya yāpetuṃ asakkonte bhikkhusaṅghena <pb ed="M" n="2.0089"/> tassa bhikkhuno eko bhikkhu ca sāmaṇero ca ‘‘imaṃ paṭijaggathā’’ti apaloketvā dātabbā| yāva pana te taṃ paṭijagganti, tāva gilānassa ca tesañca dvinnaṃ yenattho, sabbaṃ bhikkhusaṅghasseva bhāro|</p>

<p rend="bodytext"><hi rend="bold">aññepi gilānā upaṭṭhātabbā</hi>ti itarepi dve gilānā upaṭṭhāpetabbā| kiṃ kāraṇā? yopi hi niṭṭhapattagilāno, so anupaṭṭhiyamāno ‘‘sace maṃ paṭijaggeyyuṃ, phāsukaṃ me bhaveyya| na kho pana maṃ paṭijaggantī’’ti manopadosaṃ katvā apāye nibbatteyya| paṭijaggiyamānassa panassa evaṃ hoti ‘‘bhikkhusaṅghena yaṃ kātabbaṃ, taṃ kataṃ| mayhaṃ pana kammavipāko īdiso’’ti| so bhikkhusaṅghe mettaṃ <pb ed="P" n="2.0192"/> paccupaṭṭhāpetvā sagge nibbattissati| yo pana appamattakena byādhinā samannāgato labhantopi alabhantopi vuṭṭhātiyeva, tassa vināpi bhesajjena vūpasamanabyādhi bhesajje kate khippataraṃ vūpasammati| so tato buddhavacanaṃ vā uggaṇhituṃ sakkhissati, samaṇadhammaṃ vā kātuṃ sakkhissati| iminā kāraṇena ‘‘aññepi gilānā upaṭṭhātabbā’’ti vuttaṃ|</p>

<p rend="bodytext"><hi rend="bold">neva okkamatī</hi>ti neva pavisati| <hi rend="bold">niyāmaṃ kusalesu dhammesu sammatta</hi>nti kusalesu dhammesu magganiyāmasaṅkhātaṃ sammattaṃ| iminā padaparamo puggalo kathito| dutiyavārena ugghaṭitaññū gahito sāsane nālakattherasadiso buddhantare ekavāraṃ paccekabuddhānaṃ santike ovādaṃ labhitvā paṭividdhapaccekabodhiñāṇo ca| tatiyavārena vipañcitaññū puggalo kathito, neyyo pana tannissitova hoti|</p>

<p rend="bodytext"><hi rend="bold">dhammadesanā anuññātā</hi>ti māsassa aṭṭha vāre dhammakathā anuññātā| <hi rend="bold">aññesampi dhammo desetabbo</hi>ti itaresampi dhammo kathetabbo| kiṃ kāraṇā? padaparamassa hi imasmiṃ attabhāve dhammaṃ paṭivijjhituṃ asakkontassāpi anāgate paccayo bhavissati| yo pana tathāgatassa rūpadassanaṃ labhantopi alabhantopi dhammavinayañca savanāya labhantopi alabhantopi dhammaṃ abhisameti, so alabhanto tāva abhisameti| labhanto pana khippameva abhisamessatīti iminā kāraṇena <pb ed="M" n="2.0090"/> tesaṃ dhammo desetabbo| tatiyassa pana punappunaṃ desetabbova|</p>

<p rend="subhead">3. saṅkhārasuttavaṇṇanā</p>

<p rend="bodytext" n="23"><hi rend="paranum">23</hi><hi rend="dot">.</hi> tatiye <pb ed="V" n="2.0092"/> <hi rend="bold">sabyābajjha</hi>nti sadukkhaṃ| <hi rend="bold">kāyasaṅkhāra</hi>nti kāyadvāre cetanārāsiṃ| <hi rend="bold">abhisaṅkharotī</hi>ti āyūhati rāsiṃ karoti piṇḍaṃ karoti| <hi rend="bold">vacīmanodvāresu</hi>pi eseva nayo| <hi rend="bold">sabyābajjhaṃ loka</hi>nti sadukkhaṃ lokaṃ| <hi rend="bold">sabyābajjhā phassā phusantī</hi>ti sadukkhā vipākaphassā phusanti| <hi rend="bold">sabyābajjhaṃ</hi> <pb ed="P" n="2.0193"/> <hi rend="bold">vedanaṃ vediyatī</hi>ti sadukkhaṃ vipākavedanaṃ vediyati, sābādhaṃ nirassādanti attho| <hi rend="bold">seyyathāpi sattā nerayikā</hi>ti yathā niraye nibbattasattā ekantadukkhaṃ vedanaṃ vediyanti, evaṃ vediyatīti attho| kiṃ pana tattha upekkhāvedanā natthīti? atthi, dukkhavedanāya pana balavabhāvena sā abbohārikaṭṭhāne ṭhitā| iti nirayova nirayassa upamaṃ katvā āhaṭo| tatra paṭibhāgupamā nāma kira esā|</p>

<p rend="bodytext"><hi rend="bold">seyyathāpi devā subhakiṇhā</hi>ti idhāpi devalokova devalokassa upamaṃ katvā āhaṭo| yasmā pana heṭṭhimesu brahmalokesu sappītikajjhānavipāko vattati, subhakiṇhesu nippītiko ekantasukhova, tasmā te aggahetvā subhakiṇhāva kathitā| iti ayampi tatra paṭibhāgupamā nāmāti veditabbā|</p>

<p rend="bodytext"><hi rend="bold">vokiṇṇasukhadukkha</hi>nti vomissakasukhadukkhaṃ| <hi rend="bold">seyyathāpi manussā</hi>ti manussānaṃ hi kālena sukhaṃ hoti, kālena dukkhaṃ| <hi rend="bold">ekacce ca devā</hi>ti kāmāvacaradevā| tesampi kālena sukhaṃ hoti, kālena dukkhaṃ| tesaṃ hi hīnatarānaṃ mahesakkhatarā devatā disvā āsanā vuṭṭhātabbaṃ hoti, maggā ukkamitabbaṃ, pārutavatthaṃ apanetabbaṃ, añjalikammaṃ kātabbanti taṃ sabbampi dukkhaṃ nāma hoti| <hi rend="bold">ekacce ca vinipātikā</hi>ti vemānikapetā| te hi kālena sampattiṃ anubhavanti kālena kammanti vokiṇṇasukhadukkhāva honti| iti imasmiṃ sutte tīṇi sucaritāni lokiyalokuttaramissakāni kathitānīti veditabbāni|</p>

<p rend="subhead">4. bahukārasuttavaṇṇanā</p>

<p rend="bodytext" n="24"><hi rend="paranum">24</hi><hi rend="dot">.</hi> catutthe <pb ed="M" n="2.0091"/> <hi rend="bold">tayome, bhikkhave, puggalā</hi>ti tayo ācariyapuggalā| <hi rend="bold">puggalassa</hi> <pb ed="P" n="2.0194"/> <hi rend="bold">bahukārā</hi>ti antevāsikapuggalassa bahūpakārā| <hi rend="bold">buddha</hi>nti sabbaññubuddhaṃ| <hi rend="bold">saraṇaṃ gato hotī</hi>ti avassayaṃ <pb ed="V" n="2.0093"/> gato hoti| <hi rend="bold">dhamma</hi>nti satantikaṃ navalokuttaradhammaṃ| <hi rend="bold">saṅgha</hi>nti aṭṭhariyapuggalasamūhaṃ| idañca pana saraṇagamanaṃ aggahitasaraṇapubbassa akatābhinivesassa vasena vuttaṃ| iti imasmiṃ sutte saraṇadāyako sotāpattimaggasampāpako arahattamaggasampāpakoti tayo ācariyā bahukārāti āgatā, pabbajjādāyako buddhavacanadāyako kammavācācariyo sakadāgāmimaggasampāpako anāgāmimaggasampāpakoti ime ācariyā na āgatā, kiṃ ete na bahukārāti? no, na bahukārā| ayaṃ pana desanā duvidhena paricchinnā| tasmā sabbepete bahukārā| tesu saraṇagamanasmiṃyeva akatābhiniveso vaṭṭati, catupārisuddhisīlakasiṇaparikammavipassanāñāṇāni pana paṭhamamaggasannissitāni honti, upari dve maggā ca phalāni ca arahattamaggasannissitānīti veditabbāni|</p>

<p rend="bodytext"><hi rend="bold">iminā puggalenā</hi>ti iminā antevāsikapuggalena| <hi rend="bold">na suppatikāraṃ vadāmī</hi>ti patikāraṃ kātuṃ na sukaranti vadāmi| abhivādanādīsu anekasatavāraṃ anekasahassavārampi hi pañcapatiṭṭhitena nipatitvā vandanto āsanā vuṭṭhāya paccuggacchanto diṭṭhadiṭṭhakkhaṇe añjaliṃ paggaṇhanto anucchavikaṃ sāmīcikammaṃ karonto divase divase cīvarasataṃ cīvarasahassaṃ piṇḍapātasataṃ piṇḍapātasahassaṃ dadamāno cakkavāḷapariyantena sabbaratanamayaṃ āvāsaṃ karonto sappinavanītādinānappakāraṃ bhesajjaṃ anuppadajjamāno neva sakkoti ācariyena katassa patikāraṃ nāma kātunti evamattho veditabbo|</p>

<p rend="subhead">5. vajirūpamasuttavaṇṇanā</p>

<p rend="bodytext" n="25"><hi rend="paranum">25</hi><hi rend="dot">.</hi> pañcame <hi rend="bold">arukūpamacitto</hi>ti purāṇavaṇasadisacitto| <hi rend="bold">vijjūpamacitto</hi>ti ittarakālobhāsanena vijjusadisacitto| <hi rend="bold">vajirūpamacitto</hi>ti <pb ed="P" n="2.0195"/> kilesānaṃ <pb ed="M" n="2.0092"/> mūlaghātakaraṇasamatthatāya vajirena sadisacitto| <hi rend="bold">abhisajjatī</hi>ti laggati| <hi rend="bold">kuppatī</hi>ti kopavasena kuppati| <hi rend="bold">byāpajjatī</hi>ti pakatibhāvaṃ pajahati, pūtiko hoti| <hi rend="bold">patitthīyatī</hi>ti thinabhāvaṃ thaddhabhāvaṃ āpajjati| <hi rend="bold">kopa</hi>nti dubbalakodhaṃ| <hi rend="bold">dosa</hi>nti dussanavasena tato balavataraṃ| <hi rend="bold">appaccaya</hi>nti atuṭṭhākāraṃ domanassaṃ| <hi rend="bold">duṭṭhāruko</hi>ti purāṇavaṇo| <hi rend="bold">kaṭṭhenā</hi>ti daṇḍakakoṭiyā| <hi rend="bold">kaṭhalenā</hi>ti kapālena| <hi rend="bold">āsavaṃ detī</hi>ti aparāparaṃ savati| purāṇavaṇo hi attano dhammatāyeva pubbaṃ lohitaṃ yūsanti imāni tīṇi savati, ghaṭṭito pana tāni adhikataraṃ savati|</p>

<p rend="bodytext"><hi rend="bold">evameva</hi> <pb ed="V" n="2.0094"/> <hi rend="bold">kho</hi>ti ettha idaṃ opammasaṃsandanaṃ – duṭṭhāruko viya hi kodhanapuggalo, tassa attano dhammatāya savanaṃ viya kodhanassapi attano dhammatāya uddhumātassa viya caṇḍikatassa caraṇaṃ, kaṭṭhena vā kaṭhalāya vā ghaṭṭanaṃ viya appamattaṃ vacanaṃ, bhiyyosomattāya savanaṃ viya ‘‘mādisaṃ nāma esa evaṃ vadatī’’ti bhiyyosomattāya uddhumāyanabhāvo daṭṭhabbo|</p>

<p rend="bodytext"><hi rend="bold">rattandhakāratimisāya</hi>nti rattiṃ cakkhuviññāṇuppattinivāraṇena andhabhāvakaraṇe bahalatame| <hi rend="bold">vijjantarikāyā</hi>ti vijjuppattikkhaṇe| idhāpi idaṃ opammasaṃsandanaṃ – cakkhumā puriso viya hi yogāvacaro daṭṭhabbo, andhakāraṃ viya sotāpattimaggavajjhā kilesā, vijjusañcaraṇaṃ viya sotāpattimaggañāṇassa uppattikālo, vijjantarikāya cakkhumato purisassa samantā rūpadassanaṃ viya <pb ed="P" n="2.0196"/> sotāpattimaggakkhaṇe nibbānadassanaṃ, puna andhakārāvattharaṇaṃ viya sakadāgāmimaggavajjhā kilesā, puna vijjusañcaraṇaṃ viya sakadāgāmimaggañāṇassa uppādo, vijjantarikāya cakkhumato purisassa samantā rūpadassanaṃ viya sakadāgāmimaggakkhaṇe nibbānadassanaṃ, puna andhakārāvattharaṇaṃ viya anāgāmimaggavajjhā kilesā, puna vijjusañcaraṇaṃ viya anāgāmimaggañāṇassa uppādo, vijjantarikāya cakkhumato purisassa samantā rūpadassanaṃ viya anāgāmimaggakkhaṇe nibbānadassanaṃ veditabbaṃ|</p>

<p rend="bodytext"><hi rend="bold">vajirūpamacittatāyapi</hi> <pb ed="M" n="2.0093"/> idaṃ opammasaṃsandanaṃ – vajiraṃ viya hi arahattamaggañāṇaṃ daṭṭhabbaṃ, maṇigaṇṭhipāsāṇagaṇṭhi viya arahattamaggavajjhā kilesā, vajirassa maṇigaṇṭhimpi vā pāsāṇagaṇṭhimpi vā vinivijjhitvā agamanabhāvassa natthitā viya arahattamaggañāṇena acchejjānaṃ kilesānaṃ natthibhāvo, vajirena nibbiddhavedhassa puna apatipūraṇaṃ viya arahattamaggena chinnānaṃ kilesānaṃ puna anuppādo daṭṭhabboti|</p>

<p rend="subhead">6. sevitabbasuttavaṇṇanā</p>

<p rend="bodytext" n="26"><hi rend="paranum">26</hi><hi rend="dot">.</hi> chaṭṭhe <hi rend="bold">sevitabbo</hi>ti upasaṅkamitabbo| <hi rend="bold">bhajitabbo</hi>ti allīyitabbo| <hi rend="bold">payirupāsitabbo</hi>ti santike nisīdanavasena punappunaṃ upāsitabbo| <hi rend="bold">sakkatvā garuṃ katvā</hi>ti sakkārañceva garukārañca katvā| <hi rend="bold">hīno hoti sīlenā</hi>tiādīsu upādāyupādāya hīnatā veditabbā| tattha yo hi pañca sīlāni rakkhati, so dasa sīlāni rakkhantena na sevitabbo<pb ed="V" n="2.0095"/>| yo dasa sīlāni rakkhati, so catupārisuddhisīlaṃ rakkhantena na sevitabbo| <hi rend="bold">aññatra anuddayā aññatra anukampā</hi>ti ṭhapetvā anuddayañca anukampañca| attano atthāyeva hi evarūpo puggalo na sevitabbo, anuddayānukampāvasena pana taṃ upasaṅkamituṃ vaṭṭati|</p>

<p rend="bodytext"><hi rend="bold">sīlasāmaññagatānaṃ sata</hi>nti sīlena samānabhāvaṃ gatānaṃ santānaṃ| <hi rend="bold">sīlakathā</hi> <pb ed="P" n="2.0197"/> <hi rend="bold">ca no bhavissatī</hi>ti evaṃ samānasīlānaṃ amhākaṃ sīlameva ārabbha kathā bhavissati| <hi rend="bold">sā ca no pavattinī bhavissatī</hi>ti sā ca amhākaṃ kathā divasampi kathentānaṃ pavattissati na paṭihaññissati| <hi rend="bold">sā ca no phāsu bhavissatī</hi>ti sā ca divasampi pavattamānā sīlakathā amhākaṃ phāsuvihāro sukhavihāro bhavissati| <hi rend="bold">samādhipaññākathāsu</hi>pi eseva nayo|</p>

<p rend="bodytext"><hi rend="bold">sīlakkhandha</hi>nti sīlarāsiṃ| <hi rend="bold">tattha tattha paññāya anuggahessāmī</hi>ti ettha sīlassa asappāye anupakāradhamme vajjetvā sappāye upakāradhamme sevanto tasmiṃ tasmiṃ ṭhāne sīlakkhandhaṃ paññāya anuggaṇhāti nāma| <hi rend="bold">samādhipaññākkhandhesu</hi>pi eseva nayo| <hi rend="bold">nihīyatī</hi>ti attano hīnataraṃ puggalaṃ sevanto khāraparissāvane āsittudakaṃ viya satataṃ samitaṃ hāyati parihāyati| <hi rend="bold">tulyasevī</hi>ti attanā samānasevī| <hi rend="bold">seṭṭhamupanama</hi>nti seṭṭhaṃ <pb ed="M" n="2.0094"/> puggalaṃ oṇamanto| <hi rend="bold">udeti khippa</hi>nti khippameva vaḍḍhati| <hi rend="bold">tasmā attano uttariṃ bhajethā</hi>ti yasmā seṭṭhaṃ puggalaṃ upanamanto udeti khippaṃ, tasmā attano uttaritaraṃ visiṭṭhataraṃ bhajetha|</p>

<p rend="subhead">7. jigucchitabbasuttavaṇṇanā</p>

<p rend="bodytext" n="27"><hi rend="paranum">27</hi><hi rend="dot">.</hi> sattame <hi rend="bold">jigucchitabbo</hi>ti gūthaṃ viya jigucchitabbo| <hi rend="bold">atha kho na</hi>nti atha kho assa| <hi rend="bold">kittisaddo</hi>ti kathāsaddo| <hi rend="bold">evameva kho</hi>ti ettha gūthakūpo viya dussīlyaṃ daṭṭhabbaṃ| gūthakūpe patitvā ṭhito dhammaniahi viya dussīlapuggalo| gūthakūpato uddhariyamānena tena ahinā purisassa sarīraṃ āruḷhenāpi adaṭṭhabhāvo viya dussīlaṃ sevamānassāpi tassa kiriyāya akaraṇabhāvo| sarīraṃ gūthena makkhetvā <pb ed="P" n="2.0198"/> ahinā gatakālo viya dussīlaṃ sevamānassa pāpakittisaddabbhuggamanakālo veditabbo|</p>

<p rend="bodytext"><hi rend="bold">tindukālāta</hi>nti tindukarukkhalātaṃ| <hi rend="bold">bhiyyosomattāya cicciṭāyatī</hi>ti taṃ hi jhāyamānaṃ pakatiyāpi <pb ed="V" n="2.0096"/> papaṭikāyo muñcantaṃ cicciṭāti ‘‘ciṭiciṭā’’ti saddaṃ karoti, ghaṭṭitaṃ pana adhimattaṃ karotīti attho| <hi rend="bold">evameva kho</hi>ti evamevaṃ kodhano attano dhammatāyapi uddhato caṇḍikato hutvā carati, appamattakaṃ pana vacanaṃ sutakāle ‘‘mādisaṃ nāma evaṃ vadati evaṃ vadatī’’ti atirekataraṃ uddhato caṇḍikato hutvā carati| <hi rend="bold">gūthakūpo</hi>ti gūthapuṇṇakūpo, gūtharāsiyeva vā| opammasaṃsandanaṃ panettha purimanayeneva veditabbaṃ| <hi rend="bold">tasmā evarūpo puggalo ajjhupekkhitabbo na sevitabbo</hi>ti yasmā kodhano atiseviyamāno atiupasaṅkamiyamānopi kujjhatiyeva, ‘‘kiṃ iminā’’ti paṭikkamantepi kujjhatiyeva| tasmā palālaggi viya ajjhupekkhitabbo na sevitabbo na bhajitabbo| kiṃ vuttaṃ hoti? yo hi palālaggiṃ atiupasaṅkamitvā tappati, tassa sarīraṃ jhāyati| yo atipaṭikkamitvā tappati, tassa sītaṃ na vūpasammati| anupasaṅkamitvā apaṭikkamitvā pana majjhattabhāvena tappantassa sītaṃ vūpasammati, tasmā palālaggi viya kodhano puggalo majjhattabhāvena <pb ed="M" n="2.0095"/> ajjhupekkhitabbo, na sevitabbo na bhajitabbo na payirupāsitabbo|</p>

<p rend="bodytext"><hi rend="bold">kalyāṇamitto</hi>ti sucimitto| <hi rend="bold">kalyāṇasahāyo</hi>ti sucisahāyo| sahāyā nāma sahagāmino saddhiṃcarā| <hi rend="bold">kalyāṇasampavaṅko</hi>ti kalyāṇesu sucipuggalesu sampavaṅko, tanninnatappoṇatappabbhāramānasoti attho|</p>

<p rend="subhead">8. gūthabhāṇīsuttavaṇṇanā</p>

<p rend="bodytext" n="28"><hi rend="paranum">28</hi><hi rend="dot">.</hi> aṭṭhame <hi rend="bold">gūthabhāṇī</hi>ti yo gūthaṃ viya duggandhakathaṃ katheti| <hi rend="bold">pupphabhāṇī</hi>ti <pb ed="P" n="2.0199"/> yo pupphāni viya sugandhakathaṃ katheti| <hi rend="bold">madhubhāṇī</hi>ti yo madhu viya madhurakathaṃ katheti| <hi rend="bold">sabhaggato</hi>ti sabhāya ṭhito| <hi rend="bold">parisaggato</hi>ti gāmaparisāya ṭhito| <hi rend="bold">ñātimajjhagato</hi>ti ñātīnaṃ majjhe ṭhito| <hi rend="bold">pūgamajjhagato</hi>ti seṇīnaṃ majjhe ṭhito| <hi rend="bold">rājakulamajjhagato</hi>ti rājakulassa majjhe mahāvinicchaye ṭhito| <hi rend="bold">abhinīto</hi>ti pucchanatthāyānīto| <hi rend="bold">sakkhipuṭṭho</hi>ti sakkhiṃ katvā pucchito| <hi rend="bold">ehambho purisā</hi>ti ālapanametaṃ| <hi rend="bold">attahetu vā parahetu vā</hi>ti attano vā parassa vā hatthapādādihetu vā dhanahetu vā| <hi rend="bold">āmisakiñcikkhahetu vā</hi>ti ettha <hi rend="bold">āmisa</hi>nti lañjo adhippeto| <hi rend="bold">kiñcikkha</hi>nti yaṃ vā taṃ vā appamattakaṃ antamaso tittiriyavaṭṭakasappipiṇḍanavanītapiṇḍādimattakassa lañjassa hetūti attho| <hi rend="bold">sampajānamusā bhāsitā hotī</hi>ti jānantoyeva musāvādaṃ kattā hoti|</p>

<p rend="bodytext"><hi rend="bold">nelā</hi>ti <pb ed="V" n="2.0097"/> elaṃ vuccati doso, nāssa elanti nelā, niddosāti attho| ‘‘nelaṅgo setapacchādo’’ti (udā. 65) ettha vuttasīlaṃ viya| <hi rend="bold">kaṇṇasukhā</hi>ti byañjanamadhuratāya kaṇṇānaṃ sukhā, sūcivijjhanaṃ viya kaṇṇasūlaṃ na janeti| atthamadhuratāya sakalasarīre kopaṃ ajanetvā pemaṃ janetīti <hi rend="bold">pemanīyā</hi>| hadayaṃ gacchati appaṭihaññamānā sukhena cittaṃ pavisatīti <hi rend="bold">hadayaṅgamā</hi>| guṇaparipuṇṇatāya pure bhavāti <hi rend="bold">porī</hi>| pure saṃvaḍḍhanārī viya sukumārātipi porī| purassa esātipi porī| purassa esāti nagaravāsīnaṃ kathāti attho| nagaravāsino <pb ed="P" n="2.0200"/> hi yuttakathā honti<pb ed="M" n="2.0096"/>, pitimattaṃ pitāti, mātimattaṃ mātāti, bhātimattaṃ bhātāti vadanti| evarūpī kathā bahuno janassa kantā hotīti <hi rend="bold">bahujanakantā</hi>| kantabhāveneva bahuno janassa manāpā cittavuddhikarāti <hi rend="bold">bahujanamanāpā</hi>|</p>

<p rend="subhead">9. andhasuttavaṇṇanā</p>

<p rend="bodytext" n="29"><hi rend="paranum">29</hi><hi rend="dot">.</hi> navame <hi rend="bold">cakkhu na hotī</hi>ti paññācakkhu na hoti| <hi rend="bold">phātiṃ kareyyā</hi>ti phītaṃ vaḍḍhitaṃ kareyya| <hi rend="bold">sāvajjānavajje</hi>ti sadosaniddose| <hi rend="bold">hīnappaṇīte</hi>ti adhamuttame| <hi rend="bold">kaṇhasukkasappaṭibhāge</hi>ti kaṇhasukkāyeva aññamaññaṃ paṭibāhanato paṭipakkhavasena sappaṭibhāgāti vuccanti| ayaṃ panettha saṅkhepo – kusale dhamme ‘‘kusalā dhammā’’ti jāneyya, akusale dhamme ‘‘akusalā dhammā’’ti jāneyya| sāvajjādīsupi eseva nayo| kaṇhasukkasappaṭibhāgesu pana kaṇhadhamme ‘‘sukkasappaṭibhāgā’’ti jāneyya, sukkadhamme ‘‘kaṇhasappaṭibhāgā’’ti yena paññācakkhunā jāneyya, tathārūpampissa cakkhu na hotīti| iminā nayena sesavāresupi attho veditabbo|</p>

<p rend="bodytext"><hi rend="bold">na ceva bhogā tathārūpā</hi>ti tathājātikā bhogāpissa na honti| <hi rend="bold">na ca puññāni kubbatī</hi>ti puññāni ca na karoti| ettāvatā bhoguppādanacakkhuno ca puññakaraṇacakkhuno ca abhāvo vutto| <hi rend="bold">ubhayattha kaliggāho</hi>ti idhaloke ca paraloke cāti ubhayasmimpi aparaddhaggāho, parājayaggāho hotīti attho| atha vā <hi rend="bold">ubhayattha kaliggāho</hi>ti ubhayesampi diṭṭhadhammikasamparāyikānaṃ atthānaṃ kaliggāho, parājayaggāhoti attho| <hi rend="bold">dhammādhammenā</hi>ti dasakusalakammapathadhammenapi dasakusalakammapathadhammenapi| <hi rend="bold">saṭho</hi>ti kerāṭiko| <hi rend="bold">bhogāni pariyesatī</hi>ti bhoge gavesati| <hi rend="bold">theyyena</hi> <pb ed="P" n="2.0201"/> <hi rend="bold">kūṭakammena, musāvādena cūbhaya</hi>nti theyyādīsu ubhayena pariyesatīti attho| kathaṃ? theyyena kūṭakammena ca pariyesati, theyyena musāvādena ca pariyesati<pb ed="V" n="2.0098"/>, kūṭakammena musāvādena ca pariyesati| <hi rend="bold">saṅghātu</hi>nti saṅgharituṃ| <hi rend="bold">dhammaladdhehī</hi>ti dasakusalakammapathadhammaṃ akopetvā laddhehi| <hi rend="bold">uṭṭhānādhigata</hi>nti vīriyena <pb ed="M" n="2.0097"/> adhigataṃ| <hi rend="bold">abyagghamānaso</hi>ti nibbicikicchacitto| <hi rend="bold">bhaddakaṃ ṭhāna</hi>nti seṭṭhaṃ devaṭṭhānaṃ| <hi rend="bold">na socatī</hi>ti yasmiṃ ṭhāne antosokena na socati|</p>

<p rend="subhead">10. avakujjasuttavaṇṇanā</p>

<p rend="bodytext" n="30"><hi rend="paranum">30</hi><hi rend="dot">.</hi> dasame <hi rend="bold">avakujjapañño</hi>ti adhomukhapañño| <hi rend="bold">ucchaṅgapañño</hi>ti ucchaṅgasadisapañño| <hi rend="bold">puthupañño</hi>ti vitthārikapañño| <hi rend="bold">ādikalyāṇa</hi>ntiādīsu <hi rend="bold">ādī</hi>ti pubbapaṭṭhapanā| <hi rend="bold">majjha</hi>nti kathāvemajjhaṃ| <hi rend="bold">pariyosāna</hi>nti sanniṭṭhānaṃ| itissa te dhammaṃ kathentā pubbapaṭṭhapanepi kalyāṇaṃ bhaddakaṃ anavajjameva katvā kathenti, vemajjhepi pariyosānepi| ettha ca atthi desanāya ādimajjhapariyosānāni, atthi sāsanassa| tattha desanāya tāva catuppadikagāthāya paṭhamapadaṃ ādi, dve padāni majjhaṃ, avasānapadaṃ pariyosānaṃ| ekānusandhikassa suttassa nidānaṃ ādi, anusandhi majjhaṃ, idamavocāti appanā pariyosānaṃ| anekānusandhikassa paṭhamo anusandhi ādi, tato paraṃ eko vā aneke vā majjhaṃ, pacchimo pariyosānaṃ| ayaṃ tāva desanāya nayo| sāsanassa pana sīlaṃ ādi, samādhi majjhaṃ, vipassanā pariyosānaṃ| samādhi vā ādi, vipassanā majjhaṃ, maggo pariyosānaṃ| vipassanā vā ādi, maggo majjhaṃ, phalaṃ pariyosānaṃ| maggo vā ādi, phalaṃ majjhaṃ, nibbānaṃ pariyosānaṃ| dve dve vā kayiramāne sīlasamādhayo ādi, vipassanāmaggā majjhaṃ, phalanibbānāni pariyosānaṃ|</p>

<p rend="bodytext"><hi rend="bold">sāttha</hi>nti <pb ed="P" n="2.0202"/> sātthakaṃ katvā desenti| <hi rend="bold">sabyañjana</hi>nti akkharapāripūriṃ katvā desenti| <hi rend="bold">kevalaparipuṇṇa</hi>nti sakalaparipuṇṇaṃ anūnaṃ katvā desenti| <hi rend="bold">parisuddha</hi>nti parisuddhaṃ nijjaṭaṃ niggaṇṭhiṃ katvā desenti| <hi rend="bold">brahmacariyaṃ pakāsentī</hi>ti evaṃ desentā ca seṭṭhacariyabhūtaṃ sikkhattayasaṅgahitaṃ ariyaṃ aṭṭhaṅgikaṃ maggaṃ pakāsenti| <hi rend="bold">neva ādiṃ manasi karotī</hi>ti neva pubbapaṭṭhapanaṃ manasi karoti|</p>

<p rend="bodytext"><hi rend="bold">kumbho</hi>ti ghaṭo| <hi rend="bold">nikujjo</hi>ti adhomukho ṭhapito| <hi rend="bold">evameva kho</hi>ti ettha kumbho nikujjo viya avakujjapañño puggalo daṭṭhabbo, udakāsiñcanakālo <pb ed="M" n="2.0098"/> viya dhammadesanāya laddhakālo, udakassa <pb ed="V" n="2.0099"/> vivaṭṭanakālo viya tasmiṃ āsane nisinnassa uggahetuṃ asamatthakālo, udakassa asaṇṭhānakālo viya vuṭṭhahitvā asallakkhaṇakālo veditabbo|</p>

<p rend="bodytext"><hi rend="bold">ākiṇṇānī</hi>ti pakkhittāni| <hi rend="bold">satisammosāya pakireyyā</hi>ti muṭṭhassatitāya vikireyya| <hi rend="bold">evameva kho</hi>ti ettha ucchaṅgo viya ucchaṅgapañño puggalo daṭṭhabbo, nānākhajjakāni viya nānappakāraṃ buddhavacanaṃ, ucchaṅge nānākhajjakāni khādantassa nisinnakālo viya tasmiṃ āsane nisinnassa uggaṇhanakālo, vuṭṭhahantassa satisammosā pakiraṇakālo viya tasmā āsanā vuṭṭhāya gacchantassa asallakkhaṇakālo veditabbo|</p>

<p rend="bodytext"><hi rend="bold">ukkujjo</hi>ti uparimukho ṭhapito| <hi rend="bold">saṇṭhātī</hi>ti patiṭṭhahati| <hi rend="bold">evameva kho</hi>ti ettha uparimukho ṭhapito kumbho viya puthupañño puggalo daṭṭhabbo, udakassa āsittakālo viya desanāya <pb ed="P" n="2.0203"/> laddhakālo, udakassa saṇṭhānakālo viya tattha nisinnassa uggaṇhanakālo, no vivaṭṭanakālo viya vuṭṭhāya gacchantassa sallakkhaṇakālo veditabbo|</p>

<p rend="bodytext"><hi rend="bold">dummedho</hi>ti nippañño| <hi rend="bold">avicakkhaṇo</hi>ti saṃvidahanapaññāya rahito| <hi rend="bold">gantā</hi>ti gamanasīlo| <hi rend="bold">seyyo etena vuccatī</hi>ti etasmā puggalā uttaritaroti vuccati| <hi rend="bold">dhammānudhammappaṭipanno</hi>ti navalokuttaradhammassa anudhammaṃ saha sīlena pubbabhāgapaṭipadaṃ paṭipanno| <hi rend="bold">dukkhassā</hi>ti vaṭṭadukkhassa| <hi rend="bold">antakaro siyā</hi>ti koṭikaro paricchedakaro parivaṭumakaro bhaveyyāti|</p>

<trailer rend="centre">puggalavaggo tatiyo|</trailer>
</div>

<div id="an3_1_4" n="an3_1_4" type="vagga">
<head rend="chapter"><readunit id="a3-4">4. devadūtavaggo</readunit></head>

<p rend="subhead">1. sabrahmakasuttavaṇṇanā</p>

<p rend="bodytext" n="31"><hi rend="paranum">31</hi><hi rend="dot">.</hi> catutthassa <pb ed="V" n="2.0100"/> paṭhame <hi rend="bold">ajjhāgāre</hi>ti sake ghare| <hi rend="bold">pūjitā hontī</hi>ti yaṃ ghare atthi, tena paṭijaggitā gopitā honti| iti mātāpitupūjakāni kulāni mātāpitūhi sabrahmakānīti pakāsetvā idāni nesaṃ <pb ed="M" n="2.0099"/> sapubbācariyakādibhāvaṃ pakāsento <hi rend="bold">sapubbācariyakānī</hi>tiādimāha| tattha <hi rend="bold">brahmā</hi>tiādīni tesaṃ brahmādibhāvasādhanatthaṃ vuttāni| <hi rend="bold">bahukārā</hi>ti puttānaṃ bahūpakārā| <hi rend="bold">āpādakā</hi>ti jīvitassa āpādakā| puttakānaṃ hi mātāpitūhi jīvitaṃ āpāditaṃ pālitaṃ ghaṭitaṃ anuppabandhena pavattitaṃ| <hi rend="bold">posakā</hi>ti hatthapāde vaḍḍhetvā hadayalohitaṃ pāyetvā posetāro| <hi rend="bold">imassa lokassa dassetāro</hi>ti puttānaṃ hi imasmiṃ loke iṭṭhāniṭṭhārammaṇassa <pb ed="P" n="2.0204"/> dassanaṃ nāma mātāpitaro nissāya jātanti imassa lokassa dassetāro nāma|</p>

<p rend="bodytext"><hi rend="bold">brahmāti mātāpitaro</hi>ti seṭṭhādhivacanaṃ| yathā brahmuno catasso bhāvanā avijahitā honti mettā karuṇā muditā upekkhāti, evameva mātāpitūnaṃ puttakesu catasso bhāvanā avijahitā honti| tā tasmiṃ tasmiṃ kāle veditabbā – kucchigatasmiṃ hi dārake ‘‘kadā nu kho puttakaṃ arogaṃ paripuṇṇaṅgapaccaṅgaṃ passissāmā’’ti mātāpitūnaṃ mettacittaṃ uppajjati| yadā panesa mando uttānaseyyako ūkāhi vā maṅkulādīhi pāṇakehi daṭṭho dukkhaseyyāya vā pana pīḷito parodati viravati, tadāssa saddaṃ sutvā mātāpitūnaṃ kāruññaṃ uppajjati, ādhāvitvā vidhāvitvā kīḷanakāle pana lobhanīyavayasmiṃ vā ṭhitakāle dārakaṃ oloketvā mātāpitūnaṃ cittaṃ sappimaṇḍe pakkhittasatavihatakappāsapicupaṭalaṃ viya mudukaṃ hoti āmoditaṃ pamoditaṃ, tadā tesaṃ muditā labbhati| yadā panesa putto dārābharaṇaṃ paccupaṭṭhāpetvā pāṭiyekkaṃ agāraṃ ajjhāvasati, tadā mātāpitūnaṃ ‘‘sakkoti dāni no puttako attano dhammatāya yāpetu’’nti majjhattabhāvo uppajjati, tasmiṃ kāle upekkhā labbhatīti iminā kāraṇena ‘‘brahmāti mātāpitaro’’ti vuttaṃ|</p>

<p rend="bodytext"><hi rend="bold">pubbācariyāti</hi> <pb ed="V" n="2.0101"/> <hi rend="bold">vuccare</hi>ti mātāpitaro hi jātakālato paṭṭhāya ‘‘evaṃ nisīda, evaṃ tiṭṭha, evaṃ gaccha, evaṃ saya, evaṃ khāda, evaṃ bhuñja, ayaṃ te, tātāti vattabbo, ayaṃ bhātikāti, ayaṃ bhaginīti, idaṃ nāma kātuṃ vaṭṭati, idaṃ na vaṭṭati, asukaṃ nāma upasaṅkamituṃ vaṭṭati, asukaṃ na vaṭṭatī’’ti gāhāpenti sikkhāpenti| athāparabhāge <pb ed="P" n="2.0205"/> aññe ācariyā hatthisippassasipparathasippadhanusippatharusippamuddāgaṇanādīni sikkhāpenti| añño <pb ed="M" n="2.0100"/> saraṇāni deti, añño sīlesu patiṭṭhāpeti, añño pabbājeti, añño buddhavacanaṃ uggaṇhāpeti, añño upasampādeti, añño sotāpattimaggādīni pāpeti| iti sabbepi te pacchācariyā nāma honti, mātāpitaro pana sabbapaṭhamā, tenāha – ‘‘pubbācariyāti vuccare’’ti| tattha <hi rend="bold">vuccare</hi>ti vuccanti kathiyanti| <hi rend="bold">āhuneyyā ca puttāna</hi>nti puttānaṃ āhutaṃ pāhutaṃ abhisaṅkhataṃ annapānādiṃ arahanti, anucchavikā taṃ paṭiggahetuṃ| tasmā ‘‘āhuneyyā ca puttāna’’nti vuttaṃ| <hi rend="bold">pajāya anukampakā</hi>ti paresaṃ pāṇe acchinditvāpi attano pajaṃ paṭijagganti gopāyanti| tasmā ‘‘pajāya anukampakā’’ti vuttaṃ|</p>

<p rend="bodytext"><hi rend="bold">namasseyyā</hi>ti namo kareyya| <hi rend="bold">sakkareyyā</hi>ti sakkārena paṭimāneyya| idāni taṃ sakkāraṃ dassento ‘‘annenā’’tiādimāha| tattha <hi rend="bold">annenā</hi>ti yāgubhattakhādanīyena| <hi rend="bold">pānenā</hi>ti aṭṭhavidhapānena| <hi rend="bold">vatthenā</hi>ti nivāsanapārupanakena vatthena| <hi rend="bold">sayanenā</hi>ti mañcapīṭhānuppadānena| <hi rend="bold">ucchādanenā</hi>ti duggandhaṃ paṭivinodetvā sugandhakaraṇucchādanena| <hi rend="bold">nhāpanenā</hi>ti sīte uṇhodakena, uṇhe sītodakena gattāni parisiñcitvā nhāpanena| <hi rend="bold">pādānaṃ dhovanenā</hi>ti uṇhodakasītodakehi pādadhovanena ceva telamakkhanena ca| <hi rend="bold">peccā</hi>ti paralokaṃ gantvā| <hi rend="bold">sagge pamodatī</hi>ti idha tāva mātāpitūsu pāricariyaṃ disvā pāricariyakāraṇā taṃ paṇḍitamanussā idheva pasaṃsanti<pb ed="P" n="2.0206"/>, paralokaṃ pana gantvā sagge ṭhito so mātāpituupaṭṭhāko dibbasampattīhi āmodati pamodatīti|</p>

<p rend="subhead">2. ānandasuttavaṇṇanā</p>

<p rend="bodytext" n="32"><hi rend="paranum">32</hi><hi rend="dot">.</hi> dutiye <hi rend="bold">tathārūpo</hi>ti tathājātiko| <hi rend="bold">samādhipaṭilābho</hi>ti cittekaggatālābho| <hi rend="bold">imasmiṃ ca saviññāṇake</hi>ti ettha attano ca parassa cāti ubhayesampi kāyo saviññāṇakaṭṭhena ekato katvā imasminti vutto| <hi rend="bold">ahaṅkāramamaṅkāramānānusayā</hi>ti ahaṅkāradiṭṭhi ca mamaṅkārataṇhā ca mānānusayo <pb ed="V" n="2.0102"/> cāti attano ca parassa <pb ed="M" n="2.0101"/> ca kilesā| <hi rend="bold">nāssū</hi>ti na bhaveyyuṃ| <hi rend="bold">bahiddhā ca sabbanimittesū</hi>ti rūpanimittaṃ, saddanimittaṃ, gandhanimittaṃ, rasanimittaṃ, phoṭṭhabbanimittaṃ, sassatādinimittaṃ, puggalanimittaṃ dhammanimittanti evarūpesu ca bahiddhā sabbanimittesu| <hi rend="bold">cetovimuttiṃ paññāvimutti</hi>nti phalasamādhiñceva phalañāṇañca| <hi rend="bold">siyā</hi>ti bhaveyya|</p>

<p rend="bodytext"><hi rend="bold">idhānanda, bhikkhuno</hi>ti, ānanda, imasmiṃ sāsane bhikkhuno| <hi rend="bold">etaṃ santaṃ etaṃ paṇīta</hi>nti nibbānaṃ dassento āha| nibbānaṃ hi kilesānaṃ santatāya santaṃ nāma, nibbānaṃ santanti samāpattiṃ appetvāva divasampi nisinnassa cittuppādo santanteva pavattatītipi santaṃ| <hi rend="bold">paṇīta</hi>nti samāpattiṃ appetvā nisinnassāpi cittuppādo paṇītanteva pavattatīti nibbānaṃ paṇītaṃ nāma| <hi rend="bold">sabbasaṅkhārasamatho</hi>tiādīnipi tasseva vevacanāni| ‘‘sabbasaṅkhārasamatho’’ti samāpattiṃ appetvā nisinnassa hi divasabhāgampi cittuppādo sabbasaṅkhārasamathoteva pavattati…pe.… tathā tīsu bhavesu vānasaṅkhātāya taṇhāya abhāvena nibbānanti laddhanāme tasmiṃ samāpattiṃ <pb ed="P" n="2.0207"/> appetvā nisinnassa cittuppādo nibbānaṃ nibbānanteva pavattatīti sabbasaṅkhārasamathotiādīni nāmāni labhati| imasmiṃ pana aṭṭhavidhe ābhogasamannāhāre imasmiṃ ṭhāne ekopi labbhati, dvepi sabbepi labbhanteva|</p>

<p rend="bodytext"><hi rend="bold">saṅkhāyā</hi>ti ñāṇena jānitvā| <hi rend="bold">paroparānī</hi>ti parāni ca oparāni ca| parattabhāvasakattabhāvāni hi parāni ca oparāni cāti vuttaṃ hoti| <hi rend="bold">yassā</hi>ti yassa arahato| <hi rend="bold">iñjita</hi>nti rāgiñjitaṃ dosamohamānadiṭṭhikilesaduccaritiñjitanti imāni satta iñjitāni calitāni phanditāni| <hi rend="bold">natthi kuhiñcī</hi>ti katthaci ekārammaṇepi natthi| <hi rend="bold">santo</hi>ti paccanīkakilesānaṃ santatāya santo| <hi rend="bold">vidhūmo</hi>ti kāyaduccaritādidhūmavirahito| <hi rend="bold">anīgho</hi>ti rāgādiīghavirahito| <hi rend="bold">nirāso</hi>ti nittaṇho| <hi rend="bold">atārī</hi>ti tiṇṇo uttiṇṇo samatikkanto| <hi rend="bold">so</hi>ti so arahaṃ khīṇāsavo| <hi rend="bold">jātijara</hi>nti ettha jātijarāgahaṇeneva byādhimaraṇampi gahitamevāti veditabbaṃ| iti suttantepi gāthāyapi arahattaphalasamāpattiyeva kathitāti|</p>

<p rend="subhead">3. sāriputtasuttavaṇṇanā</p>

<p rend="bodytext" n="33"><hi rend="paranum">33</hi><hi rend="dot">.</hi> tatiye <pb ed="M" n="2.0102"/> <hi rend="bold">saṃkhittenā</hi>ti mātikāṭhapanena| <hi rend="bold">vitthārenā</hi>ti ṭhapitamātikāvibhajanena| <hi rend="bold">saṃkhittavitthārenā</hi>ti <pb ed="V" n="2.0103"/> kāle saṃkhittena kāle vitthārena| <hi rend="bold">aññātāro ca dullabhā</hi>ti paṭivijjhanakapuggalā pana dullabhā| idaṃ bhagavā ‘‘sāriputtattherassa ñāṇaṃ ghaṭṭemī’’ti adhippāyena kathesi| taṃ sutvā thero kiñcāpi ‘‘ahaṃ, bhante, ājānissāmī’’ti na vadati, adhippāyena pana ‘‘vissatthā tumhe, bhante, desetha, ahaṃ tumhehi desitaṃ dhammaṃ nayasatena nayasahassena paṭivijjhissāmi, mamesa bhāro hotū’’ti satthāraṃ desanāya ussāhento <hi rend="bold">etassa bhagavā kālo</hi>tiādimāha|</p>

<p rend="bodytext">athassa satthā <hi rend="bold">tasmātihā</hi>ti desanaṃ ārabhi| tattha <hi rend="bold">imasmiñca saviññāṇake</hi>tiādi vuttanayameva| <hi rend="bold">acchecchi</hi> <pb ed="P" n="2.0208"/> <hi rend="bold">taṇha</hi>nti maggañāṇasatthena taṇhaṃ chindi| <hi rend="bold">vivattayi saṃyojana</hi>nti dasavidhampi saṃyojanaṃ samūlakaṃ ubbattetvā chaḍḍesi| <hi rend="bold">sammā mānābhisamayā antamakāsi dukkhassā</hi>ti sammā upāyena sammā paṭipattiyā navavidhassa mānassa pahānābhisamayena vaṭṭadukkhassa antamakāsi| <hi rend="bold">idañca pana metaṃ, sāriputta, sandhāya bhāsita</hi>nti, sāriputta, mayā pārāyane udayapañhe idaṃ phalasamāpattimeva sandhāya etaṃ bhāsitaṃ|</p>

<p rend="bodytext">idāni yaṃ taṃ bhagavatā bhāsitaṃ, taṃ dassento <hi rend="bold">pahānaṃ kāmasaññāna</hi>ntiādi āraddhaṃ| udayapañhe ca etaṃ padaṃ ‘‘pahānaṃ kāmacchandāna’’nti (su. ni. 1112; cūḷani. udayamāṇavapucchāniddeso 75) āgataṃ, idha pana aṅguttarabhāṇakehi ‘‘kāmasaññāna’’nti āropitaṃ| tattha byañjanameva nānaṃ, attho pana ekoyeva| <hi rend="bold">kāmasaññāna</hi>nti kāme ārabbha uppannasaññānaṃ, aṭṭhahi vā lobhasahagatacittehi sahajātasaññānaṃ| <hi rend="bold">domanassāna cūbhaya</hi>nti etāsañca kāmasaññānaṃ cetasikadomanassānañcāti ubhinnampi pahānaṃ paṭippassaddhipahānasaṅkhātaṃ arahattaphalaṃ aññāvimokkhaṃ pabrūmīti attho| niddese pana ‘‘kāmacchandassa ca domanassassa ca ubhinnaṃ pahānaṃ vūpasamaṃ paṭinissaggaṃ paṭippassaddhiṃ amataṃ nibbāna’’nti (cūḷani. udayamāṇavapucchāniddeso 75) vuttaṃ, taṃ atthuddhāravasena vuttaṃ| pahānanti hi khīṇākārasaṅkhāto vūpasamopi vuccati, kilese paṭinissajjanto maggopi, kilesapaṭippassaddhisaṅkhātaṃ phalampi<pb ed="M" n="2.0103"/>, yaṃ āgamma kilesā pahīyanti, taṃ amataṃ nibbānampi| tasmā tattha tāni padāni āgatāni| ‘‘aññāvimokkhaṃ pabrūmī’’ti vacanato pana arahattaphalameva adhippetaṃ| <hi rend="bold">thinassa</hi> <pb ed="P" n="2.0209"/> <hi rend="bold">ca panūdana</hi>ntipi thinassa ca panūdanante uppannattā arahattaphalameva adhippetaṃ<pb ed="V" n="2.0104"/>| <hi rend="bold">kukkuccānaṃ nivāraṇa</hi>nti kukkuccanivāraṇassa maggassa anantaraṃ uppannattā phalameva adhippetaṃ|</p>

<p rend="bodytext"><hi rend="bold">upekkhāsatisaṃsuddha</hi>nti catutthajjhānike phale uppannāya upekkhāya ca satiyā ca saṃsuddhaṃ| <hi rend="bold">dhammatakkapurejava</hi>nti dhammatakko vuccati sammāsaṅkappo, so ādito hoti, purato hoti, pubbaṅgamo hoti aññāvimokkhassāti dhammatakkapurejavo| taṃ dhammatakkapurejavaṃ| <hi rend="bold">aññāvimokkha</hi>nti aññindriyapariyosāne uppannaṃ vimokkhaṃ, aññāya vā vimokkhaṃ aññāvimokkhaṃ, paññāvimuttanti attho| <hi rend="bold">avijjāya pabhedana</hi>nti avijjāya pabhedanante uppannattā, avijjāya pabhedanasaṅkhātaṃ vā nibbānaṃ ārabbha uppannattā evaṃladdhanāmaṃ arahattaphalameva| iti sabbehipi imehi pahānantiādīhi padehi arahattaphalameva pakāsitanti veditabbaṃ|</p>

<p rend="subhead">4. nidānasuttavaṇṇanā</p>

<p rend="bodytext" n="34"><hi rend="paranum">34</hi><hi rend="dot">.</hi> catutthe <hi rend="bold">nidānānī</hi>ti kāraṇāni| <hi rend="bold">kammāna</hi>nti vaṭṭagāmikammānaṃ| <hi rend="bold">lobho nidānaṃ kammānaṃ samudayāyā</hi>ti lubbhanapalubbhanasabhāvo lobho vaṭṭagāmikammānaṃ samudayāya piṇḍakaraṇatthāya nidānaṃ kāraṇaṃ paccayoti attho| <hi rend="bold">doso</hi>ti dussanapadussanasabhāvo doso| <hi rend="bold">moho</hi>ti muyhanapamuyhanasabhāvo moho|</p>

<p rend="bodytext"><hi rend="bold">lobhapakata</hi>nti lobhena pakataṃ, lobhābhibhūtena luddhena hutvā katakammanti attho| lobhato jātanti <hi rend="bold">lobhajaṃ</hi>| lobho nidānamassāti <hi rend="bold">lobhanidānaṃ</hi>| lobho samudayo assāti <hi rend="bold">lobhasamudayaṃ</hi>| samudayoti paccayo, lobhapaccayanti attho| <hi rend="bold">yatthassa attabhāvo nibbattatī</hi>ti yasmiṃ ṭhāne assa lobhajakammavato <pb ed="P" n="2.0210"/> puggalassa attabhāvo nibbattati, khandhā pātubhavanti| <hi rend="bold">tattha taṃ kammaṃ vipaccatī</hi>ti tesu khandhesu taṃ kammaṃ vipaccati| <hi rend="bold">diṭṭhe vā dhamme</hi>tiādi yasmā taṃ kammaṃ diṭṭhadhammavedanīyaṃ vā hoti upapajjavedanīyaṃ vā aparapariyāyavedanīyaṃ vā, tasmā taṃ pabhedaṃ dassetuṃ vuttaṃ| sesadvayepi eseva nayo|</p>

<p rend="bodytext"><hi rend="bold">akhaṇḍānī</hi>ti <pb ed="M" n="2.0104"/> abhinnāni| <hi rend="bold">apūtīnī</hi>ti pūtibhāvena abījattaṃ appattāni| <hi rend="bold">avātātapahatānī</hi>ti <pb ed="V" n="2.0105"/> na vātena na ca ātapena hatāni| <hi rend="bold">sārādānī</hi>ti gahitasārāni sāravantāni na nissārāni| <hi rend="bold">sukhasayitānī</hi>ti sannicayabhāvena sukhaṃ sayitāni| <hi rend="bold">sukhette</hi>ti maṇḍakhette| <hi rend="bold">suparikammakatāya bhūmiyā</hi>ti naṅgalakasanena ceva aṭṭhadantakena ca suṭṭhu parikammakatāya khettabhūmiyā| <hi rend="bold">nikkhittānī</hi>ti ṭhapitāni ropitāni| <hi rend="bold">anuppaveccheyyā</hi>ti anuppaveseyya| <hi rend="bold">vuddhi</hi>ntiādīsu uddhaggamanena <hi rend="bold">vuddhiṃ,</hi> heṭṭhā mūlappatiṭṭhānena <hi rend="bold">virūḷhiṃ,</hi> samantā vitthārikabhāvena <hi rend="bold">vepullaṃ</hi>|</p>

<p rend="bodytext">yaṃ panettha <hi rend="bold">diṭṭhe vā dhamme</hi>tiādi vuttaṃ, tattha asammohatthaṃ imasmiṃ ṭhāne kammavibhatti nāma kathetabbā| suttantikapariyāyena hi ekādasa kammāni vibhattāni| seyyathidaṃ – diṭṭhadhammavedanīyaṃ upapajjavedanīyaṃ aparapariyāyavedanīyaṃ, yaggarukaṃ yabbahulaṃ yadāsannaṃ kaṭattā vā pana kammaṃ, janakaṃ upatthambhakaṃ upapīḷakaṃ upaghātakanti| tattha ekajavanavīthiyaṃ sattasu cittesu kusalā vā akusalā vā paṭhamajavanacetanā <hi rend="bold">diṭṭhadhammavedanīyakammaṃ</hi> nāma| taṃ imasmiṃyeva attabhāve vipākaṃ deti <pb ed="P" n="2.0211"/> kākavaḷiyapuṇṇaseṭṭhīnaṃ viya kusalaṃ, nandayakkhanandamāṇavakanandagoghātakakokāliyasuppabuddhadevadattaciñcamāṇavikānaṃ viya ca akusalaṃ| tathā asakkontaṃ pana ahosikammaṃ nāma hoti, avipākaṃ sampajjati| taṃ migaluddakopamāya sādhetabbaṃ| yathā hi migaluddakena migaṃ disvā dhanuṃ ākaḍḍhitvā khitto saro sace na virajjhati, taṃ migaṃ tattheva pāteti, atha naṃ migaluddako niccammaṃ katvā khaṇḍākhaṇḍikaṃ chetvā maṃsaṃ ādāya puttadāraṃ tosento gacchati| sace pana virajjhati, migo palāyitvā puna taṃ disaṃ na oloketi| evaṃ sampadamidaṃ daṭṭhabbaṃ| sarassa avirajjhitvā migavijjhanaṃ viya hi diṭṭhadhammavedanīyassa kammassa vipākavārapaṭilābho, avijjhanaṃ viya avipākabhāvāya sampajjananti|</p>

<p rend="bodytext">atthasādhikā pana sattamajavanacetanā <hi rend="bold">upapajjavedanīyakammaṃ</hi> nāma| taṃ anantare attabhāve vipākaṃ deti| taṃ panetaṃ kusalapakkhe aṭṭhasamāpattivasena, akusalapakkhe pañcānantariyakammavasena veditabbaṃ| tattha aṭṭhasamāpattilābhī ekāya samāpattiyā brahmaloke nibbattati| pañcannampi ānantariyānaṃ kattā ekena kammena niraye nibbattati, sesasamāpattiyo <pb ed="M" n="2.0105"/> ca kammāni ca ahosikammabhāvaṃyeva āpajjanti, avipākāni honti| ayampi attho purimupamāyayeva dīpetabbo|</p>

<p rend="bodytext">ubhinnaṃ <pb ed="V" n="2.0106"/> antare pana pañcajavanacetanā <hi rend="bold">aparapariyāyavedanīyakammaṃ</hi> nāma| taṃ anāgate yadā okāsaṃ labhati, tadā vipākaṃ deti| sati saṃsārappavattiyā ahosikammaṃ nāma na hoti| taṃ sabbaṃ sunakhaluddakena dīpetabbaṃ| yathā hi sunakhaluddakena migaṃ disvā sunakho vissajjito migaṃ anubandhitvā yasmiṃ ṭhāne pāpuṇāti, tasmiṃ yeva ḍaṃsati; evamevaṃ <pb ed="P" n="2.0212"/> idaṃ kammaṃ yasmiṃ ṭhāne okāsaṃ labhati, tasmiṃyeva vipākaṃ deti, tena mutto satto nāma natthi|</p>

<p rend="bodytext">kusalākusalesu pana garukāgarukesu yaṃ garukaṃ hoti, taṃ <hi rend="bold">yaggarukaṃ</hi> nāma| tadetaṃ kusalapakkhe mahaggatakammaṃ, akusalapakkhe pañcānantariyakammaṃ veditabbaṃ| tasmiṃ sati sesāni kusalāni vā akusalāni vā vipaccituṃ na sakkonti, tadeva duvidhampi paṭisandhiṃ deti| yathā hi sāsapappamāṇāpi sakkharā vā ayaguḷikā vā udakarahade pakkhittā udakapiṭṭhe uplavituṃ na sakkoti, heṭṭhāva pavisati; evameva kusalepi akusalepi yaṃ garukaṃ, tadeva gaṇhitvā gacchati|</p>

<p rend="bodytext">kusalākusalesu pana yaṃ bahulaṃ hoti, taṃ <hi rend="bold">yabbahulaṃ</hi> nāma| taṃ dīgharattaṃ laddhāsevanavasena veditabbaṃ| yaṃ vā balavakusalakammesu somanassakaraṃ, akusalakammesu santāpakaraṃ, etaṃ yabbahulaṃ nāma| tadetaṃ yathā nāma dvīsu mallesu yuddhabhūmiṃ otiṇṇesu yo balavā, so itaraṃ pātetvā gacchati; evameva itaraṃ dubbalakammaṃ avattharitvā yaṃ āsevanavasena vā bahulaṃ, āsannavasena vā balavaṃ, taṃ vipākaṃ deti, <hi rend="bold">duṭṭhagāmaṇiabhayarañño</hi> kammaṃ viya|</p>

<p rend="bodytext">so kira cūḷaṅgaṇiyayuddhe parājito vaḷavaṃ āruyha palāyi| tassa cūḷupaṭṭhāko tissāmacco nāma ekakova pacchato ahosi| so ekaṃ aṭaviṃ pavisitvā nisinno jighacchāya bādhayamānāya – ‘‘bhātika tissa, ativiya no jighacchā bādhati, kiṃ karissāmā’’ti āha<pb ed="M" n="2.0106"/>| atthi, deva, mayā sāṭakantare ṭhapetvā ekaṃ suvaṇṇasarakabhattaṃ ābhatanti| tena hi āharāti| so nīharitvā rañño purato ṭhapesi| rājā disvā, ‘‘tāta, cattāro koṭṭhāse karohī’’ti āha| mayaṃ tayo janā, kasmā devo cattāro koṭṭhāse kārayatīti? bhātika <pb ed="P" n="2.0213"/> tissa, yato paṭṭhāya ahaṃ attānaṃ sarāmi, na me ayyānaṃ adatvā āhāro paribhuttapubbo atthi, svāhaṃ ajjapi adatvā na paribhuñjissāmīti| so cattāro koṭṭhāse akāsi| rājā ‘‘kālaṃ ghosehī’’ti āha| chaḍḍitāraññe kuto, ayye, labhissāma devāti<pb ed="V" n="2.0107"/>| ‘‘nāyaṃ tava bhāro| sace mama saddhā atthi, ayye, labhissāma, vissattho kālaṃ ghosehī’’ti āha| so ‘‘kālo, bhante, kālo, bhante’’ti tikkhattuṃ ghosesi|</p>

<p rend="bodytext">athassa bodhimātumahātissatthero taṃ saddaṃ dibbāya sotadhātuyā sutvā ‘katthāyaṃ saddo’ti taṃ āvajjento ‘‘ajja duṭṭhagāmaṇiabhayamahārājā yuddhaparājito aṭaviṃ pavisitvā nisinno ekaṃ sarakabhattaṃ cattāro koṭṭhāse kāretvā ‘ekakova na paribhuñjissāmī’ti kālaṃ ghosāpesī’’ti ñatvā ‘‘ajja mayā rañño saṅgahaṃ kātuṃ vaṭṭatī’’ti manogatiyā āgantvā rañño purato aṭṭhāsi| rājā disvā pasannacitto ‘‘passa, bhātika, tissā’’ti vatvā theraṃ vanditvā ‘‘pattaṃ, bhante, dethā’’ti āha| thero pattaṃ nīhari| rājā attano koṭṭhāsena saddhiṃ therassa koṭṭhāsaṃ patte pakkhipitvā, ‘‘bhante, āhāraparissayo nāma mā kadāci hotū’’ti vanditvā aṭṭhāsi| tissāmaccopi ‘‘mama ayyaputte passante bhuñjituṃ na sakkhissāmī’’ti attano koṭṭhāsaṃ therasseva patte ākiri| vaḷavāpi cintesi – ‘‘mayhampi koṭṭhāsaṃ therasseva dātuṃ vaṭṭatī’’ti| rājā vaḷavaṃ oloketvā ‘‘ayampi attano koṭṭhāsaṃ therasseva patte pakkhipanaṃ paccāsīsatī’’ti ñatvā tampi tattheva pakkhipitvā theraṃ vanditvā uyyojesi| thero taṃ bhattaṃ ādāya gantvā ādito paṭṭhāya bhikkhusaṅghassa ālopasaṅkhepena adāsi|</p>

<p rend="bodytext">rājāpi cintesi – ‘‘ativiyamhā jighacchitā, sādhu vatassa sace atirekabhattasitthāni <pb ed="P" n="2.0214"/> pahiṇeyyā’’ti| thero rañño cittaṃ ñatvā atirekabhattaṃ <pb ed="M" n="2.0107"/> etesaṃ yāpanamattaṃ katvā pattaṃ ākāse khipi, patto āgantvā rañño hatthe patiṭṭhāsi| bhattaṃ tiṇṇampi janānaṃ yāvadatthaṃ ahosi| atha rājā pattaṃ dhovitvā ‘‘tucchapattaṃ na pesissāmī’’ti uttarisāṭakaṃ mocetvā udakaṃ puñchitvā sāṭakaṃ patte ṭhapetvā ‘‘patto gantvā mama ayyassa hatthe patiṭṭhātū’’ti ākāse khipi| patto gantvā therassa hatthe patiṭṭhāsi|</p>

<p rend="bodytext">aparabhāge rañño tathāgatassa sarīradhātūnaṃ aṭṭhamabhāgaṃ patiṭṭhāpetvā vīsaratanasatikaṃ mahācetiyaṃ kārentassa apariniṭṭhiteyeva cetiye kālakiriyāsamayo anuppatto| athassa mahācetiyassa dakkhiṇapasse nipannassa pañcanikāyavasena bhikkhusaṅghe sajjhāyaṃ karonte chahi devalokehi cha rathā āgantvā purato ākāse aṭṭhaṃsu| rājā ‘‘puññapotthakaṃ āharathā’’ti ādito paṭṭhāya puññapotthakaṃ vācāpesi| atha naṃ kiñci kammaṃ na paritosesi| so ‘‘parato <pb ed="V" n="2.0108"/> vācethā’’ti āha| potthakavācako ‘‘cūḷaṅgaṇiyayuddhe parājitena te deva aṭaviṃ pavisitvā nisinnena ekaṃ sarakabhattaṃ cattāro koṭṭhāse kāretvā bodhimātumahātissattherassa bhikkhā dinnā’’ti āha| rājā ‘‘ṭhapehī’’ti vatvā bhikkhusaṅghaṃ pucchi, ‘‘bhante, kataro devaloko ramaṇīyo’’ti? sabbabodhisattānaṃ vasanaṭṭhānaṃ tusitabhavanaṃ mahārājāti| rājā kālaṃ katvā tusitabhavanato āgataratheva patiṭṭhāya tusitabhavanaṃ agamāsi| idaṃ balavakammassa vipākadāne vatthu|</p>

<p rend="bodytext">yaṃ pana kusalākusalesu āsannamaraṇe anussarituṃ sakkoti, taṃ <hi rend="bold">yadāsannaṃ</hi> nāma| tadetaṃ yathā nāma gogaṇaparipuṇṇassa vajassa dvāre vivaṭe parabhāge dammagavabalavagavesu <pb ed="P" n="2.0215"/> santesupi yo vajadvārassa āsanno hoti antamaso dubbalajaraggavopi, so eva paṭhamataraṃ nikkhamati, evameva aññesu kusalākusalesu santesupi maraṇakālassa āsannattā vipākaṃ deti|</p>

<p rend="bodytext">tatrimāni vatthūni – madhuaṅgaṇagāme kira eko damiḷadovāriko pātova baḷisaṃ ādāya gantvā macche vadhitvā tayo koṭṭhāse katvā <pb ed="M" n="2.0108"/> ekena taṇḍulaṃ gaṇhāti, ekena dadhiṃ, ekaṃ pacati| iminā nīhārena paññāsa vassāni pāṇātipātakammaṃ katvā aparabhāge mahallako anuṭṭhānaseyyaṃ upagacchati| tasmiṃ khaṇe girivihāravāsī cūḷapiṇḍapātikatissatthero ‘‘mā ayaṃ satto mayi passante nassatū’’ti gantvā tassa gehadvāre aṭṭhāsi| athassa bhariyā, ‘‘sāmi, thero āgato’’ti ārocesi| ahaṃ paññāsa vassāni therassa santikaṃ na gatapubbo, katarena me guṇena thero āgamissati, gacchāti naṃ vadathāti| sā ‘‘aticchatha, bhante’’ti āha| thero ‘‘upāsakassa kā sarīrappavattī’’ti pucchi| dubbalo, bhanteti| thero gharaṃ pavisitvā satiṃ uppādetvā ‘‘sīlaṃ gaṇhissasī’’ti āha| āma, bhante, dethāti| thero tīṇi saraṇāni datvā pañca sīlāni dātuṃ ārabhi| tassa pañca sīlānīti vacanakāleyeva jivhā papati| thero ‘‘vaṭṭissati ettaka’’nti nikkhamitvā gato| sopi kālaṃ katvā cātumahārājikabhavane nibbatti| nibbattakkhaṇeyeva ca ‘‘kiṃ nu kho kammaṃ katvā mayā idaṃ laddha’’nti āvajjento theraṃ nissāya laddhabhāvaṃ ñatvā devalokato āgantvā theraṃ vanditvā ekamantaṃ aṭṭhāsi| ‘‘ko eso’’ti ca vutte ‘‘ahaṃ, bhante, damiḷadovāriko’’ti āha| kuhiṃ nibbattosīti? cātumahārājikesu, bhante, sace me ayyo pañca sīlāni adassa, upari <pb ed="V" n="2.0109"/> devaloke nibbatto assaṃ| ahaṃ kiṃ karissāmi, tvaṃ gaṇhituṃ nāsakkhi, puttakāti| so theraṃ vanditvā devalokameva gato| idaṃ tāva kusalakamme vatthu|</p>

<p rend="bodytext">antaragaṅgāya <pb ed="P" n="2.0216"/> pana mahāvācakālupāsako nāma ahosi| so tiṃsa vassāni sotāpattimaggatthāya dvattiṃsākāraṃ sajjhāyitvā ‘‘ahaṃ evaṃ dvattiṃsākāraṃ sajjhāyanto obhāsamattampi nibbattetuṃ nāsakkhiṃ, buddhasāsanaṃ aniyyānikaṃ bhavissatī’’ti diṭṭhivipallāsaṃ patvā kālakiriyaṃ katvā mahāgaṅgāya navusabhiko susumārapeto hutvā nibbatti| ekaṃ samayaṃ kacchakatitthena saṭṭhi pāsāṇatthambhasakaṭāni agamaṃsu| so sabbepi te goṇe ca pāsāṇe ca khādi| idaṃ akusalakamme vatthu|</p>

<p rend="bodytext">etehi <pb ed="M" n="2.0109"/> pana tīhi muttaṃ aññāṇavasena kataṃ <hi rend="bold">kaṭattā vā pana kammaṃ</hi> nāma| taṃ yathā nāma ummattakena khittadaṇḍaṃ yattha vā tattha vā gacchati, evameva tesaṃ abhāve yattha katthaci vipākaṃ deti|</p>

<p rend="bodytext"><hi rend="bold">janakaṃ</hi> nāma ekaṃ paṭisandhiṃ janetvā pavattiṃ na janeti, pavatte aññaṃ kammaṃ vipākaṃ nibbatteti| yathā hi mātā janetiyeva, dhātiyeva pana jaggati; evamevaṃ mātā viya paṭisandhinibbattakaṃ janakakammaṃ, dhāti viya pavatte sampattakammaṃ| <hi rend="bold">upatthambhakaṃ</hi> nāma kusalepi labbhati akusalepi| ekacco hi kusalaṃ katvā sugatibhave nibbattati| so tattha ṭhito punappunaṃ kusalaṃ katvā taṃ kammaṃ upatthambhetvā anekāni vassasatasahassāni sugatibhavasmiṃyeva vicarati| ekacco akusalaṃ katvā duggatibhave nibbattati| so tattha ṭhito punappunaṃ akusalaṃ katvā taṃ kammaṃ upatthambhetvā bahūni vassasatasahassāni duggatibhavasmiṃyeva vicarati|</p>

<p rend="bodytext">aparo nayo – <hi rend="bold">janakaṃ</hi> nāma kusalampi hoti akusalampi| taṃ paṭisandhiyampi pavattepi rūpārūpavipākakkhandhe janeti| <hi rend="bold">upatthambhakaṃ</hi> pana vipākaṃ janetuṃ na sakkoti, aññena kammena dinnāya paṭisandhiyā janite vipāke uppajjanakasukhadukkhaṃ upatthambheti, addhānaṃ pavatteti| <hi rend="bold">upapīḷakaṃ</hi> <pb ed="P" n="2.0217"/> nāma aññena kammena dinnāya paṭisandhiyā janite vipāke uppajjanakasukhadukkhaṃ pīḷeti bādheti, addhānaṃ pavattituṃ na deti| tatrāyaṃ nayo – kusalakamme vipaccamāne akusalakammaṃ <pb ed="V" n="2.0110"/> upapīḷakaṃ hutvā tassa vipaccituṃ na deti| akusalakamme vipaccamāne kusalakammaṃ upapīḷakaṃ hutvā tassa vipaccituṃ na deti| yathā vaḍḍhamānakaṃ rukkhaṃ vā gacchaṃ vā lataṃ vā kocideva daṇḍena vā satthena vā bhindeyya vā chindeyya vā, atha so rukkho vā gaccho vā latā vā vaḍḍhituṃ na sakkuṇeyya; evamevaṃ kusalaṃ vipaccamānaṃ akusalena upapīḷitaṃ, akusalaṃ vā pana vipaccamānaṃ kusalena upapīḷitaṃ vipaccituṃ na sakkoti| tattha sunakkhattassa akusalakammaṃ kusalaṃ upapīḷesi, coraghātakassa kusalakammaṃ akusalaṃ upapīḷesi|</p>

<p rend="bodytext">rājagahe kira vātakāḷako paññāsa vassāni coraghātakammaṃ akāsi| atha naṃ rañño ārocesuṃ – ‘‘deva, vātakāḷako mahallako core ghātetuṃ na sakkotī’’ti| ‘‘apanetha naṃ tasmā <pb ed="M" n="2.0110"/> ṭhānantarāti| amaccā naṃ apanetvā aññaṃ tasmiṃ ṭhāne ṭhapayiṃsu| vātakāḷakopi yāva taṃ kammaṃ akāsi, tāva ahatavatthāni vā acchādituṃ surabhipupphāni vā piḷandhituṃ pāyāsaṃ vā bhuñjituṃ ucchādananhāpanaṃ vā paccanubhotuṃ nālattha| so ‘‘dīgharattaṃ me kiliṭṭhavesena carita’’nti ‘‘pāyāsaṃ me pacāhī’’ti bhariyaṃ āṇāpetvā nhānīyasambhārāni gāhāpetvā nhānatitthaṃ gantvā sīsaṃ nhatvā ahatavatthāni acchādetvā gandhe vilimpitvā pupphāni piḷandhitvā gharaṃ āgacchanto sāriputtattheraṃ disvā ‘‘saṃkiliṭṭhakammato camhi apagato, ayyo ca me diṭṭho’’ti tuṭṭhamānaso theraṃ gharaṃ netvā navasappisakkaracuṇṇābhisaṅkhatena pāyāsena parivisi| thero tassa anumodanamakāsi| so anumodanaṃ sutvā anulomikakhantiṃ paṭilabhitvā <pb ed="P" n="2.0218"/> theraṃ anugantvā nivattamāno antarāmagge taruṇavacchāya gāviyā madditvā jīvitakkhayaṃ pāpito gantvā tāvatiṃsabhavane nibbatti| bhikkhū tathāgataṃ pucchiṃsu – ‘‘bhante, coraghātako ajjeva kiliṭṭhakammato apanīto, ajjeva kālaṅkato, kahaṃ nu kho nibbatto’’ti? tāvatiṃsabhavane, bhikkhaveti| bhante, coraghātako dīgharattaṃ purise ghātesi, tumhe ca evaṃ vadetha, natthi nu kho pāpakammassa phalanti| mā, bhikkhave, evaṃ avacuttha, balavakalyāṇamittūpanissayaṃ labhitvā dhammasenāpatissa piṇḍapātaṃ datvā anumodanaṃ sutvā anulomikakhantiṃ paṭilabhitvā so tattha nibbattoti|</p>

<p rend="gatha1">‘‘subhāsitaṃ suṇitvāna, nāgariyo coraghātako|</p>

<p rend="gathalast">anulomakhantiṃ laddhāna, modatī tidivaṃ gato’’ti||</p>

<p rend="bodytext"><hi rend="bold">upaghātakaṃ</hi> <pb ed="V" n="2.0111"/> pana sayaṃ kusalampi akusalampi samānaṃ aññaṃ dubbalakammaṃ ghātetvā tassa vipākaṃ paṭibāhitvā attano vipākassa okāsaṃ karoti| evaṃ pana kammena kate okāse taṃ vipākaṃ uppannaṃ nāma vuccati| upacchedakantipi etasseva nāmaṃ| tatrāyaṃ nayo – kusalakammassa vipaccanakāle ekaṃ akusalakammaṃ uṭṭhāya taṃ kammaṃ chinditvā pāteti| akusalakammassapi vipaccanakāle ekaṃ kusalakammaṃ uṭṭhāya taṃ kammaṃ chinditvā pāteti| idaṃ upacchedakaṃ nāma| tattha ajātasattuno kammaṃ kusalacchedakaṃ <pb ed="M" n="2.0111"/> ahosi, aṅgulimālattherassa akusalacchedakanti| evaṃ suttantikapariyāyena ekādasa kammāni vibhattāni|</p>

<p rend="bodytext">abhidhammapariyāyena pana soḷasa kammāni vibhattāni, seyyathidaṃ – ‘‘atthekaccāni pāpakāni kammasamādānāni gatisampattipaṭibāḷhāni na vipaccanti, atthekaccāni pāpakāni kammasamādānāni upadhisampattipaṭibāḷhāni na vipaccanti, atthekaccāni pāpakāni kammasamādānāni kālasampattipaṭibāḷhāni na vipaccanti, atthekaccāni pāpakāni kammasamādānāni payogasampattipaṭibāḷhāni na vipaccanti<pb ed="P" n="2.0219"/>| atthekaccāni pāpakāni kammasamādānāni gativipattiṃ āgamma vipaccanti, upadhivipattiṃ, kālavipattiṃ, payogavipattiṃ āgamma vipaccanti| atthekaccāni kalyāṇāni kammasamādānāni gativipattipaṭibāḷhāni na vipaccanti, upadhivipatti, kālavipatti, payogavipattipaṭibāḷhāni na vipaccanti| atthekaccāni kalyāṇāni kammasamādānāni gatisampattiṃ āgamma vipaccanti, upadhisampattiṃ, kālasampattiṃ, payogasampattiṃ āgamma vipaccantī’’ti (vibha. 810)|</p>

<p rend="bodytext">tattha <hi rend="bold">pāpakānī</hi>ti lāmakāni| <hi rend="bold">kammasamādānānī</hi>ti kammaggahaṇāni| gahitasamādinnānaṃ kammānametaṃ adhivacanaṃ| <hi rend="bold">gatisampattipaṭibāḷhāni na vipaccantī</hi>tiādīsu aniṭṭhārammaṇānubhavanārahe kamme vijjamāneyeva sugatibhave nibbattassa taṃ kammaṃ <hi rend="bold">gatisampattipaṭibāḷhaṃ na vipaccati</hi> nāma| gatisampattiyā patibāhitaṃ hutvā na vipaccatīti attho| yo pana pāpakammena dāsiyā vā kammakāriyā vā kucchiyaṃ nibbattitvā upadhisampanno hoti, attabhāvasamiddhiyaṃ tiṭṭhati| athassa sāmikā tassa rūpasampattiṃ disvā ‘‘nāyaṃ kiliṭṭhakammassānucchaviko’’ti cittaṃ uppādetvā attano jātaputtaṃ viya bhaṇḍāgārikādiṭṭhānesu ṭhapetvā sampattiṃ yojetvā pariharanti| evarūpassa kammaṃ <hi rend="bold">upadhisampattipaṭibāḷhaṃ na vipaccati</hi> nāma| yo pana paṭhamakappikakālasadise sulabhasampannarasabhojane subhikkhakāle <pb ed="V" n="2.0112"/> nibbattati, tassa vijjamānampi pāpakammaṃ <hi rend="bold">kālasampattipaṭibāḷhaṃ na vipaccati</hi> nāma| yo pana sammāpayogaṃ nissāya jīvati, upasaṅkamitabbayuttakāle upasaṅkamati, paṭikkamitabbayuttakāle paṭikkamati, palāyitabbayuttakāle palāyati| lañjadānayuttakāle lañjaṃ deti, corikayuttakāle corikaṃ <pb ed="M" n="2.0112"/> karoti, evarūpassa pāpakammaṃ <hi rend="bold">payogasampattipaṭibāḷhaṃ na vipaccati</hi> nāma|</p>

<p rend="bodytext">duggatibhave <pb ed="P" n="2.0220"/> nibbattassa pana pāpakammaṃ <hi rend="bold">gativipattiṃ āgamma vipaccati</hi> nāma| yo pana dāsiyā vā kammakāriyā vā kucchismiṃ nibbatto dubbaṇṇo hoti dussaṇṭhāno, ‘‘yakkho nu kho manusso nu kho’’ti vimatiṃ uppādeti| so sace puriso hoti, atha naṃ ‘‘nāyaṃ aññassa kammassa anucchaviko’’ti hatthiṃ vā rakkhāpenti assaṃ vā goṇe vā, tiṇakaṭṭhādīni vā āharāpenti, kheḷasarakaṃ vā gaṇhāpenti| sace itthī hoti, atha naṃ hatthiassādīnaṃ bhattamāsādīni vā pacāpenti, kacavaraṃ vā chaḍḍāpenti, aññaṃ vā pana jigucchanīyakammaṃ kārenti| evarūpassa pāpakammaṃ <hi rend="bold">upadhivipattiṃ āgamma vipaccati</hi> nāma| yo pana dubbhikkhakāle vā parihīnasampattikāle vā antarakappe vā nibbattati, tassa pāpakammaṃ <hi rend="bold">kālavipattiṃ āgamma vipaccati</hi> nāma| yo pana payogaṃ sampādetuṃ na jānāti, upasaṅkamitabbayuttakāle upasaṅkamituṃ na jānāti…pe.… corikayuttakāle corikaṃ kātuṃ na jānāti, tassa pāpakammaṃ <hi rend="bold">payogavipattiṃ āgamma vipaccati</hi> nāma|</p>

<p rend="bodytext">yo pana iṭṭhārammaṇānubhavanārahe kamme vijjamāneyeva gantvā duggatibhave nibbattati, tassa taṃ kammaṃ <hi rend="bold">gativipattipaṭibāḷhaṃ na vipaccati</hi> nāma| yo pana puññānubhāvena rājarājamahāmattādīnaṃ gehe nibbattitvā kāṇo vā hoti kuṇī vā khañjo vā pakkhahato vā, tassa oparajjasenāpatibhaṇḍāgārikaṭṭhānādīni na anucchavikānīti na denti| iccassa taṃ puññaṃ <hi rend="bold">upadhivipattipaṭibāḷhaṃ na vipaccati</hi> nāma| yo pana dubbhikkhakāle vā parihīnasampattikāle vā antarakappe vā manussesu nibbattati, tassa taṃ kalyāṇakammaṃ <hi rend="bold">kālavipattipaṭibāḷhaṃ na vipaccati</hi> nāma| yo heṭṭhā vuttanayeneva payogaṃ sampādetuṃ na jānāti, tassa kalyāṇakammaṃ <hi rend="bold">payogavipattipaṭibāḷhaṃ na vipaccati</hi> nāma|</p>

<p rend="bodytext">kalyāṇakammena pana sugatibhave nibbattassa taṃ kammaṃ <hi rend="bold">gatisampattiṃ āgamma vipaccati</hi> nāma<pb ed="V" n="2.0113"/>| rājarājamahāmattādīnaṃ <pb ed="P" n="2.0221"/> kule nibbattitvā upadhisampattiṃ pattassa <pb ed="M" n="2.0113"/> attabhāvasamiddhiyaṃ ṭhitassa devanagare samussitaratanatoraṇasadisaṃ attabhāvaṃ disvā ‘‘imassa oparajjasenāpatibhaṇḍāgārikaṭṭhānādīni anucchavikānī’’ti daharasseva sato tāni ṭhānantarāni denti, evarūpassa kalyāṇakammaṃ <hi rend="bold">upadhisampattiṃ āgamma vipaccati</hi> nāma| yo paṭhamakappikesu vā sulabhannapānakāle vā nibbattati, tassa kalyāṇakammaṃ <hi rend="bold">kālasampattiṃ āgamma vipaccati</hi> nāma| yo vuttanayeneva payogaṃ sampādetuṃ jānāti, tassa kammaṃ <hi rend="bold">payogasampattiṃ āgamma vipaccati</hi> nāma| evaṃ abhidhammapariyāyena soḷasa kammāni vibhattāni|</p>

<p rend="bodytext">aparānipi paṭisambhidāmaggapariyāyena dvādasa kammāni vibhattāni| seyyathidaṃ – ‘‘ahosi kammaṃ ahosi kammavipāko, ahosi kammaṃ nāhosi kammavipāko, ahosi kammaṃ atthi kammavipāko, ahosi kammaṃ natthi kammavipāko, ahosi kammaṃ bhavissati kammavipāko, ahosi kammaṃ na bhavissati kammavipāko, atthi kammaṃ atthi kammavipāko, atthi kammaṃ natthi kammavipāko, atthi kammaṃ bhavissati kammavipāko, atthi kammaṃ na bhavissati kammavipāko, bhavissati kammaṃ bhavissati kammavipāko, bhavissati kammaṃ na bhavissati kammavipāko’’ti (paṭi. ma. 1.234)|</p>

<p rend="bodytext">tattha yaṃ kammaṃ atīte āyūhitaṃ atīteyeva vipākavāraṃ labhi, paṭisandhijanakaṃ paṭisandhiṃ janesi, rūpajanakaṃ rūpaṃ, taṃ <hi rend="bold">ahosi kammaṃ ahosi kammavipāko</hi>ti vuttaṃ| yaṃ pana vipākavāraṃ na labhi, paṭisandhijanakaṃ paṭisandhiṃ rūpajanakaṃ vā rūpaṃ janetuṃ nāsakkhi, taṃ <hi rend="bold">ahosi kammaṃ nāhosi kammavipāko</hi>ti vuttaṃ| yaṃ pana atīte āyūhitaṃ etarahi laddhavipākavāraṃ paṭisandhijanakaṃ paṭisandhiṃ janetvā rūpajanakaṃ rūpaṃ janetvā ṭhitaṃ, taṃ <hi rend="bold">ahosi kammaṃ atthi kammavipāko</hi>ti vuttaṃ| yaṃ aladdhavipākavāraṃ paṭisandhijanakaṃ vā paṭisandhiṃ <pb ed="P" n="2.0222"/> rūpajanakaṃ vā rūpaṃ janetuṃ nāsakkhi, taṃ <hi rend="bold">ahosi kammaṃ natthi kammavipāko</hi>ti vuttaṃ| yaṃ pana atīte āyūhitaṃ anāgate vipākavāraṃ labhissati, paṭisandhijanakaṃ paṭisandhiṃ rūpajanakaṃ rūpaṃ janetuṃ sakkhissati, taṃ <hi rend="bold">ahosi kammaṃ bhavissati kammavipāko</hi>ti vuttaṃ| yaṃ anāgate vipākavāraṃ na labhissati, paṭisandhijanakaṃ paṭisandhiṃ rūpajanakaṃ vā rūpaṃ janetuṃ na sakkhissati, taṃ <hi rend="bold">ahosi kammaṃ na bhavissati kammavipāko</hi>ti vuttaṃ|</p>

<p rend="bodytext">yaṃ <pb ed="V" n="2.0114"/><pb ed="M" n="2.0114"/> pana etarahi āyūhitaṃ etarahiyeva vipākavāraṃ labhati, taṃ <hi rend="bold">atthi kammaṃ atthi kammavipāko</hi>ti vuttaṃ| yaṃ pana etarahi vipākavāraṃ na labhati, taṃ <hi rend="bold">atthi kammaṃ natthi kammavipāko</hi>ti vuttaṃ| yaṃ pana etarahi āyūhitaṃ anāgate vipākavāraṃ labhissati, paṭisandhijanakaṃ paṭisandhiṃ rūpajanakaṃ rūpaṃ janetuṃ sakkhissati, taṃ <hi rend="bold">atthi kammaṃ bhavissati kammavipāko</hi>ti vuttaṃ| yaṃ pana vipākavāraṃ na labhissati, paṭisandhijanakaṃ paṭisandhiṃ rūpajanakaṃ vā rūpaṃ janetuṃ sakkhissati, taṃ <hi rend="bold">atthi kammaṃ na bhavissati kammavipāko</hi>ti vuttaṃ|</p>

<p rend="bodytext">yaṃ panānāgate āyūhissati, anāgateyeva vipākavāraṃ labhissati, paṭisandhijanakaṃ paṭisandhiṃ rūpajanakaṃ vā rūpaṃ janessati, taṃ <hi rend="bold">bhavissati kammaṃ bhavissati kammavipāko</hi>ti vuttaṃ| yaṃ pana vipākavāraṃ na labhissati, paṭisandhijanakaṃ paṭisandhiṃ rūpajanakaṃ vā rūpaṃ janetuṃ na sakkhissati, taṃ <hi rend="bold">bhavissati kammaṃ na bhavissati kammavipāko</hi>ti vuttaṃ| evaṃ paṭisambhidāmaggapariyāyena dvādasa kammāni vibhattāni|</p>

<p rend="bodytext">iti imāni ceva dvādasa abhidhammapariyāyena vibhattāni ca soḷasa kammāni attano ṭhānā osakkitvā suttantikapariyāyena vuttāni ekādasa kammāniyeva bhavanti| tānipi tato osakkitvā tīṇiyeva kammāni honti diṭṭhadhammavedanīyaṃ, upapajjavedanīyaṃ<pb ed="P" n="2.0223"/>, aparapariyāyavedanīyanti| tesaṃ saṅkamanaṃ natthi, yathāṭhāneyeva tiṭṭhanti| yadi hi diṭṭhadhammavedanīyaṃ kammaṃ upapajjavedanīyaṃ vā aparapariyāyavedanīyaṃ vā bhaveyya, ‘‘diṭṭhe vā dhamme’’ti satthā na vadeyya| sacepi upapajjavedanīyaṃ diṭṭhadhammavedanīyaṃ vā aparapariyāyavedanīyaṃ vā bhaveyya, ‘‘upapajja vā’’ti satthā na vadeyya| athāpi aparapariyāyavedanīyaṃ diṭṭhadhammavedanīyaṃ vā upapajjavedanīyaṃ vā bhaveyya, ‘‘apare vā pariyāye’’ti satthā na vadeyya|</p>

<p rend="bodytext">sukkapakkhepi imināva nayena attho veditabbo| ettha pana <hi rend="bold">lobhe vigate</hi>ti lobhe apagate niruddhe| <hi rend="bold">tālavatthukata</hi>nti tālavatthu viya kataṃ, matthakacchinnatālo viya puna aviruḷhisabhāvaṃ katanti attho| <hi rend="bold">anabhāvaṃ kata</hi>nti anuabhāvaṃ kataṃ, yathā puna nuppajjati, evaṃ katanti attho| <hi rend="bold">evassū</hi>ti evaṃ bhaveyyuṃ| <hi rend="bold">evameva kho</hi>ti ettha bījāni viya kusalākusalaṃ <pb ed="M" n="2.0115"/> kammaṃ daṭṭhabbaṃ, tāni agginā ḍahanapuriso viya yogāvacaro, aggi viya maggañāṇaṃ<pb ed="V" n="2.0115"/>, aggiṃ datvā bījānaṃ ḍahanakālo viya maggañāṇena kilesānaṃ daḍḍhakālo, masikatakālo viya pañcannaṃ khandhānaṃ chinnamūlake katvā ṭhapitakālo, mahāvāte opunitvā nadiyā vā pavāhetvā appavattikatakālo viya upādinnakasantānassa nirodhena chinnamūlakānaṃ pañcannaṃ khandhānaṃ appaṭisandhikabhāvena nirujjhitvā puna bhavasmiṃ paṭisandhiṃ aggahitakālo veditabbo|</p>

<p rend="bodytext"><hi rend="bold">mohajañcāpaviddasū</hi>ti mohajañcāpi aviddasu| idaṃ vuttaṃ hoti – yaṃ so avidū andhabālo lobhajañca dosajañca mohajañcāti kammaṃ karoti, evaṃ karontena yaṃ tena pakataṃ kammaṃ appaṃ vā yadi vā bahuṃ| <hi rend="bold">idheva taṃ vedaniya</hi>nti <pb ed="P" n="2.0224"/> taṃ kammaṃ tena bālena idha sake attabhāveyeva vedanīyaṃ, tasseva taṃ attabhāve vipaccatīti attho| <hi rend="bold">vatthuṃ aññaṃ na vijjatī</hi>ti tassa kammassa vipaccanatthāya aññaṃ vatthu natthi| na hi aññena kataṃ kammaṃ aññassa attabhāve vipaccati| <hi rend="bold">tasmā lobhañca dosañca, mohajañcāpi viddasū</hi>ti tasmā yo vidū medhāvī paṇḍito taṃ lobhajādibhedaṃ kammaṃ na karoti, so <hi rend="bold">vijjaṃ uppādayaṃ bhikkhu, sabbā duggatiyo jahe,</hi> arahattamaggavijjaṃ uppādetvā taṃ vā pana vijjaṃ uppādento sabbā duggatiyo jahati| desanāsīsamevetaṃ, sugatiyopi pana so khīṇāsavo jahatiyeva| yampi cetaṃ ‘‘tasmā lobhañca dosañcā’’ti vuttaṃ, etthāpi lobhadosasīsena lobhajañca dosajañca kammameva niddiṭṭhanti veditabbaṃ| evaṃ suttantesupi gāthāyapi vaṭṭavivaṭṭameva kathitanti|</p>

<p rend="subhead">5. hatthakasuttavaṇṇanā</p>

<p rend="bodytext" n="35"><hi rend="paranum">35</hi><hi rend="dot">.</hi> pañcame <hi rend="bold">āḷaviya</hi>nti āḷaviraṭṭhe| <hi rend="bold">gomagge</hi>ti gunnaṃ gamanamagge| <hi rend="bold">paṇṇasanthare</hi>ti sayaṃ patitapaṇṇasanthare| <hi rend="bold">athā</hi>ti evaṃ gunnaṃ gamanamaggaṃ ujuṃ mahāpathaṃ nissāya siṃsapāvane sayaṃ patitapaṇṇāni saṅkaḍḍhitvā katasanthare sugatamahācīvaraṃ pattharitvā pallaṅkaṃ ābhujitvā nisinne tathāgate| <hi rend="bold">hatthako āḷavako</hi>ti hatthato hatthaṃ gatattā evaṃladdhanāmo āḷavako rājaputto| <hi rend="bold">etadavocā</hi>ti etaṃ ‘‘kacci, bhante<pb ed="M" n="2.0116"/>, bhagavā’’tiādivacanaṃ avoca| kasmā pana sammāsambuddho taṃ ṭhānaṃ gantvā nisinno, kasmā rājakumāro tattha gatoti? sammāsambuddho tāva aṭṭhuppattikāya dhammadesanāya samuṭṭhānaṃ disvā tattha nisinno, rājakumāropi pātova uṭṭhāya pañcahi upāsakasatehi parivuto buddhupaṭṭhānaṃ gacchanto <pb ed="P" n="2.0225"/> mahāmaggā okkamma gopathaṃ gahetvā ‘‘buddhānaṃ <pb ed="V" n="2.0116"/> pūjanatthāya missakamālaṃ ocinissāmī’’ti gacchanto satthāraṃ disvā upasaṅkamitvā vanditvā ekamantaṃ nisīdi, evaṃ so tattha gatoti| <hi rend="bold">sukhamasayitthā</hi>ti sukhaṃ sayittha|</p>

<p rend="bodytext"><hi rend="bold">antaraṭṭhako</hi>ti māghaphagguṇānaṃ antare aṭṭhadivasaparimāṇo kālo| māghassa hi avasāne cattāro divasā, phagguṇassa ādimhi cattāroti ayaṃ ‘‘antaraṭṭhako’’ti vuccati| <hi rend="bold">himapātasamayo</hi>ti himassa patanasamayo| <hi rend="bold">kharā</hi>ti pharusā kakkhaḷā vā| <hi rend="bold">gokaṇṭakahatā</hi>ti navavuṭṭhe deve gāvīnaṃ akkantakkantaṭṭhāne khurantarehi kaddamo uggantvā tiṭṭhati, so vātātapena sukkho kakacadantasadiso hoti dukkhasamphasso| taṃ sandhāyāha – ‘‘gokaṇṭakahatā bhūmī’’ti| gunnaṃ khurantarehi chinnātipi attho| <hi rend="bold">verambho vāto vāyatī</hi>ti catūhi disāhi vāyanto vāto vāyati| ekāya disāya vā dvīhi vā disāhi tīhi vā disāhi vāyanto vāto verambhoti na vuccati|</p>

<p rend="bodytext"><hi rend="bold">tena hi rājakumārā</hi>ti idaṃ satthā ‘‘ayaṃ rājakumāro lokasmiṃ neva sukhavāsino, na dukkhavāsino jānāti, jānāpessāmi na’’nti upari desanaṃ vaḍḍhento āha| tattha <hi rend="bold">yathā te khameyyā</hi>ti yathā tuyhaṃ rucceyya| <hi rend="bold">idhassā</hi>ti imasmiṃ loke assa| <hi rend="bold">gonakatthato</hi>ti caturaṅgulādhikalomena kāḷakojavena atthato| <hi rend="bold">paṭikatthato</hi>ti uṇṇāmayena setattharaṇena atthato| <hi rend="bold">paṭalikatthato</hi>ti ghanapupphena uṇṇāmayattharaṇena atthato| <hi rend="bold">kadalimigapavarapaccattharaṇo</hi>ti <pb ed="P" n="2.0226"/> kadalimigacammamayena uttamapaccattharaṇena atthato| taṃ kira paccattharaṇaṃ setavatthassa upari kadalimigacammaṃ attharitvā sibbitvā karonti| <hi rend="bold">suttaracchado</hi>ti saha uttaracchadena, upari baddhena rattavitānena saddhinti attho| <hi rend="bold">ubhatolohitakūpadhāno</hi>ti sīsūpadhānañca pādūpadhānañcāti pallaṅkassa ubhato ṭhapitalohitakūpadhāno| <hi rend="bold">pajāpatiyo</hi>ti bhariyāyo| <hi rend="bold">manāpena</hi> <pb ed="M" n="2.0117"/> <hi rend="bold">paccupaṭṭhitā assū</hi>ti manāpena upaṭṭhānavidhānena paccupaṭṭhitā bhaveyyuṃ|</p>

<p rend="bodytext"><hi rend="bold">kāyikā</hi>ti pañcadvārakāyaṃ khobhayamānā| <hi rend="bold">cetasikā</hi>ti manodvāraṃ khobhayamānā| <hi rend="bold">so rāgo tathāgatassa pahīno</hi>ti tathārūpo rāgo tathāgatassa pahīnoti attho| yo pana tassa rāgo, na so tathāgatassa pahīno nāma| <hi rend="bold">dosamohesu</hi>pi eseva nayo|</p>

<p rend="bodytext"><hi rend="bold">brāhmaṇo</hi>ti bāhitapāpo khīṇāsavabrāhmaṇo| <hi rend="bold">parinibbuto</hi>ti kilesaparinibbānena parinibbuto<pb ed="V" n="2.0117"/>| <hi rend="bold">na limpati kāmesū</hi>ti vatthukāmesu ca kilesakāmesu ca taṇhādiṭṭhilepehi na limpati| <hi rend="bold">sītibhūto</hi>ti abbhantare tāpanakilesānaṃ abhāvena sītibhūto| <hi rend="bold">nirūpadhī</hi>ti kilesūpadhīnaṃ abhāvena nirūpadhi| <hi rend="bold">sabbā āsattiyo chetvā</hi>ti āsattiyo vuccanti taṇhāyo, tā sabbāpi rūpādīsu ārammaṇesu āsattavisattā āsattiyo chinditvā| <hi rend="bold">vineyya hadaye dara</hi>nti hadayanissitaṃ darathaṃ vinayitvā vūpasametvā| <hi rend="bold">santiṃ pappuyya cetaso</hi>ti cittassa kilesanibbānaṃ pāpuṇitvā| karaṇavacanaṃ vā etaṃ ‘‘sabbacetaso samannāharitvā’’tiādīsu viya, cetasā nibbānaṃ pāpuṇitvāti attho|</p>

<p rend="subhead">6. devadūtasuttavaṇṇanā</p>

<p rend="bodytext" n="36"><hi rend="paranum">36</hi><hi rend="dot">.</hi> chaṭṭhe <pb ed="P" n="2.0227"/> <hi rend="bold">devadūtānī</hi>ti devadūtā| ayaṃ panettha vacanattho – devoti maccu, tassa dūtāti <hi rend="bold">devadūtā</hi>| jiṇṇabyādhimatā hi saṃvegajananaṭṭhena ‘‘idāni te maccusamīpaṃ gantabba’’nti codenti viya, tasmā devadūtāti vuccanti| devā viya dūtātipi <hi rend="bold">devadūtā</hi>| yathā hi alaṅkatapaṭiyattāya devatāya ākāse ṭhatvā ‘‘tvaṃ asukadivase marissasī’’ti vutte tassā vacanaṃ saddhātabbaṃ hoti; evamevaṃ jiṇṇabyādhimatāpi dissamānā ‘‘tvampi evaṃdhammo’’ti codenti viya, tesañca taṃ vacanaṃ anaññathābhāvitāya devatāya byākaraṇasadisameva hotīti devā viya dūtāti devadūtā| visuddhidevānaṃ dūtātipi <hi rend="bold">devadūtā</hi>| sabbabodhisattā hi jiṇṇabyādhimatapabbajite disvāva saṃvegaṃ āpajjitvā nikkhamma pabbajiṃsu| evaṃ visuddhidevānaṃ dūtātipi devadūtā| idha pana liṅgavipallāsena ‘‘devadūtānī’’ti vuttaṃ|</p>

<p rend="bodytext"><hi rend="bold">kāyena</hi> <pb ed="M" n="2.0118"/> <hi rend="bold">duccarita</hi>ntiādi kasmā āraddhaṃ? devadūtānuyuñjanaṭṭhānupakkamakammadassanatthaṃ| iminā hi kammena ayaṃ satto niraye nibbattati, atha naṃ tattha yamo rājā devadūte samanuyuñjati| tattha <hi rend="bold">kāyena duccaritaṃ caratī</hi>ti kāyadvārena tividhaṃ duccaritaṃ carati| <hi rend="bold">vācāyā</hi>ti vacīdvārena catubbidhaṃ duccaritaṃ carati| <hi rend="bold">manasā</hi>ti manodvārena tividhaṃ duccaritaṃ carati|</p>

<p rend="bodytext"><hi rend="bold">tamenaṃ, bhikkhave, nirayapālā</hi>ti ettha ekacce therā ‘‘nirayapālā nāma natthi, yantarūpaṃ viya kammameva kāraṇaṃ kāretī’’ti vadanti| taṃ ‘‘atthi niraye nirayapālāti, āmantā| atthi <pb ed="V" n="2.0118"/> ca kāraṇikā’’tiādinā nayena abhidhamme (kathā. 866) paṭisedhitameva| yathā hi manussaloke kammakāraṇakārakā atthi, evameva niraye nirayapālā atthīti| <hi rend="bold">yamassa</hi> <pb ed="P" n="2.0228"/> <hi rend="bold">rañño</hi>ti yamarājā nāma vemānikapetarājā| ekasmiṃ kāle dibbavimāne dibbakapparukkhadibbuyyānadibbanāṭakādisabbasampattiṃ anubhavati, ekasmiṃ kāle kammavipākaṃ, dhammiko rājā, na cesa ekova hoti, catūsu pana dvāresu cattāro janā honti| <hi rend="bold">amatteyyo</hi>ti mātu hito matteyyo, mātari sammā paṭipannoti attho| na matteyyoti amatteyyo, mātari micchā paṭipannoti attho| sesapadesupi eseva nayo| <hi rend="bold">abrahmañño</hi>ti ettha ca khīṇāsavā brāhmaṇā nāma, tesu micchā paṭipanno abrahmañño nāma|</p>

<p rend="bodytext"><hi rend="bold">samanuyuñjatī</hi>ti anuyogavattaṃ āropento pucchati, laddhiṃ patiṭṭhāpento pana <hi rend="bold">samanuggāhati</hi> nāma, kāraṇaṃ pucchanto <hi rend="bold">samanubhāsati</hi> nāma| <hi rend="bold">nāddasa</hi>nti attano santike pahitassa kassaci devadūtassa abhāvaṃ sandhāya evaṃ vadati|</p>

<p rend="bodytext">atha naṃ yamo ‘‘nāyaṃ bhāsitassa atthaṃ sallakkhetī’’ti ñatvā atthaṃ sallakkhāpetukāmo <hi rend="bold">ambho</hi>tiādimāha| tattha <hi rend="bold">jiṇṇa</hi>nti jarājiṇṇaṃ| <hi rend="bold">gopānasivaṅka</hi>nti gopānasī viya vaṅkaṃ| <hi rend="bold">bhogga</hi>nti bhaggaṃ| imināpissa vaṅkabhāvameva dīpeti| <hi rend="bold">daṇḍaparāyaṇa</hi>nti daṇḍapaṭisaraṇaṃ daṇḍadutiyaṃ| <hi rend="bold">pavedhamāna</hi>nti kampamānaṃ| <hi rend="bold">ātura</hi>nti jarāturaṃ| <hi rend="bold">khaṇḍadanta</hi>nti jarānubhāvena khaṇḍitadantaṃ| <hi rend="bold">palitakesa</hi>nti paṇḍarakesaṃ| <hi rend="bold">vilūna</hi>nti luñcitvā gahitakesaṃ viya <pb ed="M" n="2.0119"/> khallāṭaṃ| <hi rend="bold">khalitasira</hi>nti mahākhallāṭasīsaṃ| <hi rend="bold">valita</hi>nti sañjātavaliṃ| <hi rend="bold">tilakāhatagatta</hi>nti <pb ed="P" n="2.0229"/> setatilakakāḷatilakehi vikiṇṇasarīraṃ| <hi rend="bold">jarādhammo</hi>ti jarāsabhāvo, aparimutto jarāya, jarā nāma mayhaṃ abbhantareyeva pavattatīti| parato <hi rend="bold">byādhidhammo maraṇadhammo</hi>ti padadvayepi eseva nayo|</p>

<p rend="bodytext"><hi rend="bold">paṭhamaṃ devadūtaṃ samanuyuñjitvā</hi>ti ettha jarājiṇṇasatto atthato evaṃ vadati nāma – ‘‘passatha, bho, ahampi tumhe viya taruṇo ahosiṃ ūrubalī bāhubalī javasampanno, tassa me tā balajavasampattiyo antarahitā, vijjamānāpi me hatthapādā hatthapādakiccaṃ na karonti, jarāyamhi aparimuttatāya ediso jāto| na kho panāhameva, tumhepi jarāya aparimuttāva| yatheva hi mayhaṃ, evaṃ tumhākampi jarā āgamissati| iti tassā pure āgamanāva kalyāṇaṃ karothā’’ti<pb ed="V" n="2.0119"/>| tenevesa devadūto nāma jāto| <hi rend="bold">ābādhika</hi>nti bādhikaṃ| <hi rend="bold">dukkhita</hi>nti dukkhappattaṃ| <hi rend="bold">bāḷhagilāna</hi>nti adhimattagilānaṃ|</p>

<p rend="bodytext"><hi rend="bold">dutiyaṃ devadūta</hi>nti etthapi gilānasatto atthato evaṃ vadati nāma – ‘‘passatha, bho, ahampi tumhe viya nirogo ahosiṃ, somhi etarahi byādhinā abhihato, sake muttakarīse palipanno, uṭṭhātumpi na sakkomi| vijjamānāpi me hatthapādā hatthapādakiccaṃ na karonti, byādhitomhi aparimuttatāya ediso jāto| na kho panāhameva, tumhepi byādhito aparimuttāva| yatheva hi mayhaṃ, evaṃ tumhākampi byādhi āgamissati| iti tassa pure āgamanāva kalyāṇaṃ karothā’’ti| tenevesa devadūto nāma jāto|</p>

<p rend="bodytext"><hi rend="bold">ekāhamata</hi>ntiādīsu ekāhaṃ matassa assāti ekāhamato, taṃ ekāhamataṃ| parato <pb ed="P" n="2.0230"/> padadvayepi eseva nayo| bhastā viya vāyunā uddhaṃ jīvitapariyādānā yathākkamaṃ samuggatena sūnabhāvena uddhumātattā <hi rend="bold">uddhumātakaṃ</hi>| vinīlo vuccati viparibhinnavaṇṇo, vinīlova vinīlako, taṃ <hi rend="bold">vinīlakaṃ</hi>| paṭikūlattā vā kucchitaṃ vinīlanti vinīlakaṃ| <hi rend="bold">vipubbaka</hi>nti vissandamānapubbakaṃ, paribhinnaṭṭhāne hi paggharitena pubbena palimakkhitanti attho|</p>

<p rend="bodytext"><hi rend="bold">tatiyaṃ</hi> <pb ed="M" n="2.0120"/> <hi rend="bold">devadūta</hi>nti ettha matakasatto atthato evaṃ vadati nāma – ‘‘passatha, bho, maṃ āmakasusāne chaḍḍitaṃ uddhumātakādibhāvappattaṃ, maraṇatomhi aparimuttatāya ediso jāto| na kho panāhameva, tumhepi maraṇato aparimuttā| yatheva hi mayhaṃ, evaṃ tumhākampi maraṇaṃ āgamissati| iti tassa pure āgamanāva kalyāṇaṃ karothā’’ti| tenevassa devadūto nāma jāto|</p>

<p rend="bodytext">imaṃ pana devadūtānuyogaṃ ko labhati, ko na labhati? yena tāva bahuṃ pāpaṃ kataṃ, so gantvā niraye nibbattatiyeva| yena pana parittaṃ pāpaṃ kataṃ, so labhati| yathā hi sabhaṇḍaṃ coraṃ gahetvā kattabbameva karonti na vinicchinanti| anuvijjitvā gahitaṃ pana vinicchayaṭṭhānaṃ nayanti, so vinicchayaṃ labhati| evaṃsampadametaṃ| parittapāpakammā hi attano dhammatāyapi saranti, sārīyamānāpi saranti|</p>

<p rend="bodytext">tattha <pb ed="V" n="2.0120"/> <hi rend="bold">dīghajayantadamiḷo</hi> nāma attano dhammatāya sari| so kira damiḷo sumanagirimahāvihāre ākāsacetiyaṃ rattapaṭena pūjesi, atha niraye ussadasāmante nibbatto aggijālasaddaṃ sutvāva attanā pūjitapaṭaṃ anussari, so gantvā sagge nibbatto| aparopi puttassa daharabhikkhuno khalisāṭakaṃ dento pādamūle ṭhapesi, maraṇakālamhi paṭapaṭāti sadde nimittaṃ gaṇhi<pb ed="P" n="2.0231"/>, sopi ussadasāmante nibbatto jālasaddena taṃ sāṭakaṃ anussaritvā sagge nibbatto| evaṃ tāva attano dhammatāya kusalaṃ kammaṃ saritvā sagge nibbattatīti|</p>

<p rend="bodytext">attano dhammatāya asarante pana tayo devadūte pucchati| tattha koci paṭhamena devadūtena sarati, koci dutiyatatiyehi, koci tīhipi nassarati| taṃ yamo rājā disvā sayaṃ sāreti| eko kira amacco sumanapupphakumbhena mahācetiyaṃ pūjetvā yamassa pattiṃ adāsi, taṃ akusalakammena niraye nibbattaṃ yamassa santikaṃ nayiṃsu| tasmiṃ tīhipi devadūtehi kusalaṃ asarante yamo sayaṃ olokento disvā – ‘‘nanu tvaṃ mahācetiyaṃ sumanapupphakumbhena pūjetvā mayhaṃ pattiṃ adāsī’’ti sāresi, so tasmiṃ kāle saritvā devalokaṃ gato<pb ed="M" n="2.0121"/>| yamo pana sayaṃ oloketvāpi apassanto – ‘‘mahādukkhaṃ nāma anubhavissati ayaṃ satto’’ti tuṇhī ahosi|</p>

<p rend="bodytext"><hi rend="bold">tattaṃ ayokhila</hi>nti tigāvutaṃ attabhāvaṃ sampajjalitāya lohapathaviyā uttānakaṃ nipajjāpetvā dakkhiṇahatthe tālappamāṇaṃ ayasūlaṃ pavesenti, tathā vāmahatthādīsu| yathā ca taṃ uttānakaṃ nipajjāpetvā, evaṃ urenapi vāmapassenapi dakkhiṇapassenapi nipajjāpetvā te taṃ kammakāraṇaṃ karontiyeva| <hi rend="bold">saṃvesetvā</hi>ti jalitāya lohapathaviyā tigāvutaṃ attabhāvaṃ nipajjāpetvā| <hi rend="bold">kuṭhārīhī</hi>ti mahatīhi gehassa ekapakkhacchadanamattāhi kuṭhārīhi tacchanti, lohitaṃ nadī hutvā sandati, lohapathavito jālā uṭṭhahitvā tacchitaṭṭhānaṃ gaṇhāti, mahādukkhaṃ uppajjati| tacchantā pana suttāhataṃ karitvā dāruṃ viya aṭṭhaṃsampi chaḷaṃsampi karonti| <hi rend="bold">vāsīhī</hi>ti mahāsuppappamāṇāhi vāsīhi| <hi rend="bold">rathe yojetvā</hi>ti saddhiṃ yugayottapakkharathacakkakubbarapājanehi sabbato pajjalite rathe yojetvā| <hi rend="bold">mahanta</hi>nti <pb ed="P" n="2.0232"/> mahākūṭāgārappamāṇaṃ| <hi rend="bold">āropentī</hi>ti sampajjalitehi ayamuggarehi pothentā āropenti| <hi rend="bold">sakimpi uddha</hi>nti supakkuthitāya ukkhaliyā pakkhittataṇḍulā viya uddhamadhotiriyañca gacchati| <hi rend="bold">mahāniraye</hi>ti avīcimahānirayamhi|</p>

<p rend="bodytext"><hi rend="bold">bhāgaso</hi> <pb ed="V" n="2.0121"/> <hi rend="bold">mito</hi>ti bhāge ṭhapetvā vibhatto| <hi rend="bold">pariyanto</hi>ti parikkhitto| <hi rend="bold">ayasā</hi>ti upari ayapaṭṭena chādito| <hi rend="bold">samantā yojanasataṃ, pharitvā tiṭṭhatī</hi>ti evaṃ pharitvā tiṭṭhati, yathā taṃ samantā yojanasate ṭhatvā olokentassa akkhīni yamakagoḷakā viya nikkhamanti|</p>

<p rend="bodytext"><hi rend="bold">hīnakāyūpagā</hi>ti hīnaṃ kāyaṃ upagatā hutvā| <hi rend="bold">upādāne</hi>ti taṇhādiṭṭhiggahaṇe| <hi rend="bold">jātimaraṇasambhave</hi>ti jātiyā ca maraṇassa ca kāraṇabhūte| <hi rend="bold">anupādā</hi>ti catūhi upādānehi anupādiyitvā| <hi rend="bold">jātimaraṇasaṅkhaye</hi>ti jātimaraṇasaṅkhayasaṅkhāte nibbāne vimuccanti| <hi rend="bold">diṭṭhadhammābhinibbutā</hi>ti diṭṭhadhamme imasmiṃyeva attabhāve sabbakilesanibbānena nibbutā| <hi rend="bold">sabbadukkhaṃ upaccagu</hi>nti sakalavaṭṭadukkhaṃ atikkantā|</p>

<p rend="subhead">7. catumahārājasuttavaṇṇanā</p>

<p rend="bodytext" n="37"><hi rend="paranum">37</hi><hi rend="dot">.</hi> sattame <pb ed="M" n="2.0122"/> <hi rend="bold">amaccā pārisajjā</hi>ti paricārikadevatā| <hi rend="bold">imaṃ lokaṃ anuvicarantī</hi>ti aṭṭhamīdivase kira sakko devarājā cattāro mahārājāno āṇāpeti – ‘‘tātā, ajja aṭṭhamīdivase manussalokaṃ anuvicaritvā puññāni karontānaṃ nāmagottaṃ uggaṇhitvā āgacchathā’’ti| te gantvā attano paricārake pesenti – ‘‘gacchatha, tātā, manussalokaṃ vicaritvā puññakārakānaṃ nāmagottāni suvaṇṇapaṭṭe likhitvā ānethā’’ti| te tathā karonti| tena vuttaṃ – ‘‘imaṃ lokaṃ anuvicarantī’’ti| <hi rend="bold">kacci</hi> <pb ed="P" n="2.0233"/> <hi rend="bold">bahū</hi>tiādi tesaṃ upaparikkhākāradassanatthaṃ vuttaṃ| evaṃ upaparikkhantā hi te anuvicaranti| tattha <hi rend="bold">uposathaṃ upavasantī</hi>ti māsassa aṭṭhavāre uposathaṅgāni adhiṭṭhahanti| <hi rend="bold">paṭijāgarontī</hi>ti paṭijāgaruposathakammaṃ nāma karonti| taṃ karontā ekasmiṃ addhamāse catunnaṃ uposathadivasānaṃ paccuggamanānuggamanavasena karonti| pañcamīuposathaṃ paccuggacchantā catutthiyaṃ uposathikā honti, anugacchantā chaṭṭhiyaṃ| aṭṭhamīuposathaṃ paccuggacchantā sattamiyaṃ, anugacchantā navamiyaṃ| cātuddasiṃ paccuggacchantā terasiyaṃ, pannarasīuposathaṃ anugacchantā pāṭipade uposathikā honti| <hi rend="bold">puññāni karontī</hi>ti saraṇagamananiccasīlapupphapūjādhammassavanapadīpasahassāropanavihārakaraṇādīni nānappakārāni puññāni karonti| te evaṃ anuvicaritvā puññakammakārakānaṃ nāmagottāni sovaṇṇamaye paṭṭe likhitvā āharitvā catunnaṃ mahārājānaṃ denti| <hi rend="bold">puttā imaṃ lokaṃ anuvicarantī</hi>ti catūhi mahārājehi <pb ed="V" n="2.0122"/> purimanayeneva pahitattā anuvicaranti| <hi rend="bold">tadahū</hi>ti taṃdivasaṃ| <hi rend="bold">uposathe</hi>ti uposathadivase|</p>

<p rend="bodytext"><hi rend="bold">sace, bhikkhave, appakā hontī</hi>ti catunnaṃ mahārājānaṃ amaccā pārisajjā tā tā gāmanigamarājadhāniyo upasaṅkamanti, tato taṃ upanissāya adhivatthā devatā ‘‘mahārājānaṃ amaccā āgatā’’ti paṇṇākāraṃ gahetvā tesaṃ santikaṃ gacchanti| te paṇṇākāraṃ gahetvā ‘‘kacci nu kho mārisā bahū manussā matteyyā’’ti vuttanayena manussānaṃ puññapaṭipattiṃ pucchitvā ‘‘āma, mārisa, imasmiṃ gāme asuko ca asuko ca puññāni karontī’’ti vutte tesaṃ nāmagottaṃ likhitvā aññattha <pb ed="M" n="2.0123"/> gacchanti| atha cātuddasiyaṃ catunnaṃ mahārājānaṃ puttāpi tameva suvaṇṇapaṭṭaṃ gahetvā teneva nayena anuvicarantā nāmagottāni likhanti| tadahuposathe <pb ed="P" n="2.0234"/> pannarase cattāropi mahārājāno teneva nayena tasmiṃyeva suvaṇṇapaṭṭe nāmagottāni likhanti| te suvaṇṇapaṭṭaparimāṇeneva – ‘‘imasmiṃ kāle manussā appakā, imasmiṃ kāle bahukā’’ti jānanti| taṃ sandhāya ‘‘sace, bhikkhave, appakā honti manussā’’tiādi vuttaṃ| <hi rend="bold">devānaṃ tāvatiṃsāna</hi>nti paṭhamaṃ abhinibbatte tettiṃsa devaputte upādāya evaṃladdhanāmānaṃ| tesaṃ pana uppattikathā dīghanikāye sakkapañhasuttavaṇṇanāya vitthāritā| <hi rend="bold">tenā</hi>ti tena ārocanena, tena vā puññakārakānaṃ appakabhāvena| <hi rend="bold">dibbā vata, bho, kāyā parihāyissantī</hi>ti navanavānaṃ devaputtānaṃ apātubhāvena devakāyā parihāyissanti, ramaṇīyaṃ dasayojanasahassaṃ devanagaraṃ suññaṃ bhavissati| <hi rend="bold">paripūrissanti asurakāyā</hi>ti cattāro apāyā paripūrissanti| iminā ‘‘mayaṃ paripuṇṇe devanagare devasaṅghamajjhe nakkhattaṃ kīḷituṃ na labhissāmā’’ti anattamanā honti| sukkapakkhepi imināva upāyena attho veditabbo|</p>

<p rend="bodytext"><hi rend="bold">bhūtapubbaṃ, bhikkhave, sakko devānamindo</hi>ti attano sakkadevarājakālaṃ sandhāya katheti| ekassa vā sakkassa ajjhāsayaṃ gahetvā kathetīti vuttaṃ| <hi rend="bold">anunayamāno</hi>ti anubodhayamāno| <hi rend="bold">tāyaṃ velāya</hi>nti tasmiṃ kāle|</p>

<p rend="bodytext"><hi rend="bold">pāṭihāriyapakkhañcā</hi>ti ettha pāṭihāriyapakkho nāma antovasse temāsaṃ nibaddhuposatho, taṃ asakkontassa dvinnaṃ pavāraṇānaṃ antare ekamāsaṃ nibaddhuposatho, tampi asakkontassa paṭhamapavāraṇato paṭṭhāya eko addhamāso pāṭihāriyapakkhoyeva nāma| <hi rend="bold">aṭṭhaṅgasusamāgata</hi>nti aṭṭhahi <pb ed="V" n="2.0123"/> guṇaṅgehi samannāgataṃ| <hi rend="bold">yopissa</hi> <pb ed="P" n="2.0235"/> <hi rend="bold">mādiso naro</hi>ti yopi satto mādiso bhaveyya| sakkopi kira vuttappakārassa uposathakammassa guṇaṃ jānitvā dve devalokasampattiyo pahāya māsassa aṭṭha vāre uposathaṃ upavasati| tasmā evamāha| aparo nayo – <hi rend="bold">yopissa mādiso naro</hi>ti yopi satto mādiso assa, mayā pattaṃ <pb ed="M" n="2.0124"/> sampattiṃ pāpuṇituṃ iccheyyāti attho| sakkā hi evarūpena uposathakammena sakkasampattiṃ pāpuṇitunti ayamettha adhippāyo|</p>

<p rend="bodytext"><hi rend="bold">vusitavā</hi>ti vutthavāso| <hi rend="bold">katakaraṇīyo</hi>ti catūhi maggehi kattabbakiccaṃ katvā ṭhito| <hi rend="bold">ohitabhāro</hi>ti khandhabhārakilesabhārabhisaṅkhārabhāre otāretvā ṭhito| <hi rend="bold">anuppattasadattho</hi>ti sadattho vuccati arahattaṃ, taṃ anuppatto| <hi rend="bold">parikkhīṇabhavasaṃyojano</hi>ti yena saṃyojanena baddho bhavesu ākaḍḍhīyati, tassa khīṇattā parikkhīṇabhavasaṃyojano| <hi rend="bold">sammadaññā vimutto</hi>ti hetunā nayena kāraṇena jānitvā vimutto| <hi rend="bold">kallaṃ vacanāyā</hi>ti yuttaṃ vattuṃ|</p>

<p rend="bodytext"><hi rend="bold">yopissa mādiso naro</hi>ti yopi mādiso khīṇāsavo assa, sopi evarūpaṃ uposathaṃ upavaseyyāti uposathakammassa guṇaṃ jānanto evaṃ vadeyya| aparo nayo <hi rend="bold">yopissa mādiso naro</hi>ti yopi satto mādiso assa, mayā pattaṃ sampattiṃ pāpuṇituṃ iccheyyāti attho| sakkā hi evarūpena uposathakammena khīṇāsavasampattiṃ pāpuṇitunti ayamettha adhippāyo| aṭṭhamaṃ uttānatthameva|</p>

<p rend="subhead">9. sukhumālasuttavaṇṇanā</p>

<p rend="bodytext" n="39"><hi rend="paranum">39</hi><hi rend="dot">.</hi> navame <hi rend="bold">sukhumālo</hi>ti niddukkho| <hi rend="bold">paramasukhumālo</hi>ti paramaniddukkho| <hi rend="bold">accantasukhumālo</hi>ti satataniddukkho| imaṃ <pb ed="P" n="2.0236"/> bhagavā kapilapure nibbattakālato paṭṭhāya niddukkhabhāvaṃ gahetvā āha, cariyakāle pana tena anubhūtadukkhassa anto natthīti| <hi rend="bold">ekatthā</hi>ti ekissā pokkharaṇiyā| <hi rend="bold">uppalaṃ vappatī</hi>ti uppalaṃ ropeti| sā nīluppalavanasañchannā hoti| <hi rend="bold">paduma</hi>nti paṇḍarapadumaṃ| <hi rend="bold">puṇḍarīka</hi>nti rattapadumaṃ| evaṃ itarāpi dve padumapuṇḍarīkavanehi sañchannā honti| bodhisattassa kira sattaṭṭhavassikakāle rājā amacce pucchi – ‘‘taruṇadārakā katarakīḷikaṃ piyāyantī’’ti? udakakīḷikaṃ devāti| tato rājā kuddālakammakārake sannipātetvā pokkharaṇiṭṭhānāni gaṇhāpesi| atha sakko devarājā āvajjento taṃ pavattiṃ <pb ed="V" n="2.0124"/> ñatvā – ‘‘na yutto mahāsattassa mānusakaparibhogo, dibbaparibhogo yutto’’ti vissakammaṃ āmantetvā – ‘‘gaccha, tāta, mahāsattassa kīḷābhūmiyaṃ pokkharaṇiyo māpehī’’ti āha| kīdisā hontu<pb ed="M" n="2.0125"/>, devāti? apagatakalalakaddamā hontu vippakiṇṇamaṇimuttapavāḷikā sattaratanamayapākāraparikkhittā pavāḷamayuṇhīsehi maṇimayasopānabāhukehi suvaṇṇarajatamaṇimayaphalakehi sopānehi samannāgatā| suvaṇṇarajatamaṇipavāḷamayā cettha nāvā hontu, suvaṇṇanāvāya rajatapallaṅko hotu, rajatanāvāya suvaṇṇapallaṅko, maṇināvāya pavāḷapallaṅko, pavāḷanāvāya maṇipallaṅko, suvaṇṇarajatamaṇipavāḷamayāva udakasecananāḷikā hontu, pañcavaṇṇehi ca padumehi sañchannā hontūti| ‘‘sādhu, devā’’ti vissakammadevaputto sakkassa paṭissutvā rattibhāge otaritvā rañño gāhāpitapokkharaṇiṭṭhānesuyeva teneva niyāmena pokkharaṇiyo māpesi|</p>

<p rend="bodytext">nanu cetā <pb ed="P" n="2.0237"/> apagatakalalakaddamā, kathamettha padumāni pupphiṃsūti? so kira tāsu pokkharaṇīsu tattha tattha suvaṇṇarajatamaṇipavāḷamayā khuddakanāvāyo māpetvā ‘‘etā kalalakaddamapūritā ca hontu, pañcavaṇṇāni cettha padumāni pupphantū’’ti adhiṭṭhāsi| evaṃ pañcavaṇṇāni padumāni pupphiṃsu, reṇuvaṭṭiyo uggantvā udakapiṭṭhaṃ ajjhottharitvā vicaranti| pañcavidhā bhamaragaṇā upakūjantā vicaranti| evaṃ tā māpetvā vissakammo devapurameva gato| tato vibhātāya rattiyā mahājano disvā ‘‘mahāpurissassa māpitā bhavissantī’’ti gantvā rañño ārocesi| rājā mahājanaparivāro gantvā pokkharaṇiyo disvā ‘‘mama puttassa puññiddhiyā devatāhi māpitā bhavissantī’’ti attamano ahosi| tato paṭṭhāya mahāpuriso udakakīḷikaṃ agamāsi|</p>

<p rend="bodytext"><hi rend="bold">yāvadeva mamatthāyā</hi>ti ettha <hi rend="bold">yāvadevā</hi>ti payojanāvadhiniyāmavacanaṃ, yāva mameva atthāya, natthettha aññaṃ kāraṇanti attho| <hi rend="bold">na kho panassāha</hi>nti na kho panassa ahaṃ| <hi rend="bold">akāsikaṃ candana</hi>nti asaṇhaṃ candanaṃ| <hi rend="bold">kāsikaṃ, bhikkhave, su me taṃ veṭhana</hi>nti, bhikkhave, veṭhanampi me kāsikaṃ hoti| ettha hi <hi rend="bold">su</hi>iti ca <hi rend="bold">ta</hi>nti ca nipātamattaṃ, <hi rend="bold">me</hi>ti sāmivacanaṃ| veṭhanampi me saṇhameva hotīti dasseti| <hi rend="bold">kāsikā kañcukā</hi>ti pārupanakañcukopi saṇhakañcukova| <hi rend="bold">setacchattaṃ dhārīyatī</hi>ti mānusakasetacchattampi dibbasetacchattampi uparidhāritameva hoti| <hi rend="bold">mā naṃ phusi sītaṃ vā</hi>ti <pb ed="M" n="2.0126"/> mā etaṃ bodhisattaṃ sītaṃ vā uṇhādīsu vā aññataraṃ phusatūti attho|</p>

<p rend="bodytext"><hi rend="bold">tayo</hi> <pb ed="V" n="2.0125"/> <hi rend="bold">pāsādā ahesu</hi>nti bodhisatte kira soḷasavassuddesike jāte <pb ed="P" n="2.0238"/> suddhodanamahārājā ‘‘puttassa vasanakapāsāde kāressāmī’’ti vaḍḍhakino sannipātāpetvā bhaddakena nakkhattamuhuttena navabhūmikataparikammaṃ kāretvā tayo pāsāde kārāpesi| te sandhāyetaṃ vuttaṃ| <hi rend="bold">hemantiko</hi>tiādīsu yattha sukhaṃ hemante vasituṃ, ayaṃ hemantiko| itaresupi eseva nayo| ayaṃ panettha vacanattho – hemante vāso hemantaṃ, hemantaṃ arahatīti hemantiko| itaresupi eseva nayo|</p>

<p rend="bodytext">tattha <hi rend="bold">hemantiko</hi> pāsādo navabhūmako ahosi, bhūmiyo panassa uṇhutuggāhāpanatthāya nīcā ahesuṃ| tattha dvāravātapānāni suphusitakavāṭāni ahesuṃ nibbivarāni| cittakammampi karontā tattha tattha pajjalite aggikkhandheyeva akaṃsu| bhūmattharaṇaṃ panettha kambalamayaṃ, tathā sāṇivitānanivāsanapārupanaveṭhanāni| vātapānāni uṇhaggāhāpanatthaṃ divā vivaṭāni rattiṃ pihitāni honti|</p>

<p rend="bodytext"><hi rend="bold">gimhiko</hi> pana pañcabhūmako ahosi| sītutuggāhāpanatthaṃ panettha bhūmiyo uccā asambādhā ahesuṃ| dvāravātapānāni nātiphusitāni savivarāni sajālāni ahesuṃ| cittakamme uppalāni padumāni puṇḍarīkāniyeva akaṃsu| bhūmattharaṇaṃ panettha dukūlamayaṃ, tathā sāṇivitānanivāsanapārupanaveṭhanāni| vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti| tesu tesu padesesu udakayantāni karonti, yehi deve vassante viya udakadhārā nikkhamanti| antopāsāde tattha tattha kalalapūrā doṇiyo ṭhapetvā pañcavaṇṇāni padumāni ropayiṃsu| pāsādamatthake sukkhamahiṃsacammaṃ bandhitvā yantaṃ parivattetvā yāva chadanapiṭṭhiyā pāsāṇe āropetvā tasmiṃ vissajjenti| tesaṃ camme pavaṭṭantānaṃ saddo meghagajjitaṃ viya hoti| dvāravātapānāni <pb ed="P" n="2.0239"/> panettha divā pihitāni honti rattiṃ vivaṭāni|</p>

<p rend="bodytext"><hi rend="bold">vassiko</hi> <pb ed="M" n="2.0127"/> sattabhūmako ahosi| bhūmiyo panettha dvinnampi utūnaṃ gāhāpanatthāya nātiuccā nātinīcā akaṃsu| ekaccāni dvāravātapānāni suphusitāni, ekaccāni savivarāni| tattha cittakammampi kesuci ṭhānesu pajjalitaggikkhandhavasena, kesuci jātassaravasena kataṃ| bhūmattharaṇādīni panettha kambaladukūlavasena ubhayamissakāni| ekacce dvāravātapānā <pb ed="V" n="2.0126"/> rattiṃ vivaṭā divā pihitā, ekacce divā vivaṭā rattiṃ pihitā| tayopi pāsādā ubbedhena samappamāṇā| bhūmikāsu pana nānattaṃ ahosi|</p>

<p rend="bodytext">evaṃ niṭṭhitesu pāsādesu rājā cintesi – ‘‘putto me vayappatto, chattamassa ussāpetvā rajjasiriṃ passissāmī’’ti| so sākiyānaṃ paṇṇāni pahiṇi – ‘‘putto me vayappatto, rajje naṃ patiṭṭhāpessāmi, sabbe attano attano gehesu vayappattā, dārikā imaṃ gehaṃ pesentū’’ti| te sāsanaṃ sutvā – ‘‘kumāro kevalaṃ dassanakkhamo rūpasampanno, na kiñci sippaṃ jānāti, dārabharaṇaṃ kātuṃ na sakkhissati, na mayaṃ dhītaro dassāmā’’ti āhaṃsu| rājā taṃ pavattiṃ sutvā puttassa santikaṃ gantvā ārocesi| bodhisatto ‘‘kiṃ sippaṃ dassetuṃ vaṭṭati, tātā’’ti āha| sahassathāmadhanuṃ āropetuṃ vaṭṭati, tātāti| tena hi āharāpethāti| rājā āharāpetvā adāsi| dhanuṃ purisasahassaṃ āropeti, purisasahassaṃ oropeti| mahāpuriso dhanuṃ āharāpetvā pallaṅke nisinnova jiyaṃ pādaṅguṭṭhake veṭhetvā kaḍḍhanto pādaṅguṭṭhakeneva dhanuṃ āropetvā vāmena hatthena daṇḍe gahetvā dakkhiṇena hatthena kaḍḍhitvā jiyaṃ pothesi| sakalanagaraṃ uppatanākārappattaṃ ahosi| ‘‘kiṃ saddo eso’’ti ca vutte ‘‘devo gajjatī’’ti āhaṃsu| athaññe ‘‘tumhe na jānātha, na devo gajjati, aṅgīrasassa kumārassa sahassathāmadhanuṃ āropetvā jiyaṃ pothentassa jiyappahārasaddo eso’’ti <pb ed="P" n="2.0240"/> āhaṃsu| sākiyā tāvatakeneva āraddhacittā ahesuṃ|</p>

<p rend="bodytext">mahāpuriso ‘‘aññaṃ kiṃ kātuṃ vaṭṭatī’’ti āha| aṭṭhaṅgulamattabahalaṃ ayopaṭṭaṃ kaṇḍena vinivijjhituṃ vaṭṭatīti| taṃ vinivijjhitvā ‘‘aññaṃ kiṃ kātuṃ vaṭṭatī’’ti āha| caturaṅgulabahalaṃ asanaphalakaṃ vinivijjhituṃ vaṭṭatīti| taṃ vinivijjhitvā ‘‘aññaṃ kiṃ kātuṃ vaṭṭatī’’ti āha| vidatthibahalaṃ udumbaraphalakaṃ vinivijjhituṃ <pb ed="M" n="2.0128"/> vaṭṭatīti| taṃ vinivijjhitvā ‘‘aññaṃ kiṃ kātuṃ vaṭṭatī’’ti| yante baddhaṃ phalakasataṃ vinivijjhituṃ vaṭṭatīti| taṃ vinivijjhitvā ‘‘aññaṃ kiṃ kātuṃ vaṭṭatī’’ti āha| saṭṭhipaṭalaṃ sukkhamahiṃsacammaṃ vinivijjhituṃ vaṭṭatīti| tampi vinivijjhitvā ‘‘aññaṃ kiṃ kātuṃ vaṭṭatī’’ti āha| tato vālikasakaṭādīni ācikkhiṃsu| mahāsatto vālikasakaṭampi palālasakaṭampi vinivijjhitvā udake ekusabhappamāṇaṃ kaṇḍaṃ pesesi, thale aṭṭhusabhappamāṇaṃ| atha naṃ ‘‘idāni vātiṅgaṇasaññāya vālaṃ vijjhituṃ vaṭṭatī’’ti āhaṃsu| tena hi bandhāpethāti| saddantare bajjhatu, tātāti| purato gacchantu, gāvutantare bandhantūti| purato gacchantu, addhayojane bandhantūti<pb ed="V" n="2.0127"/>| purato gacchantu yojane bandhantūti| bandhāpetha, tātāti yojanamatthake vātiṅgaṇasaññāya vālaṃ bandhāpetvā rattandhakāre meghapaṭalacchannāsu disāsu kaṇḍaṃ khipi, taṃ gantvā yojanamatthake vālaṃ phāletvā pathaviṃ pāvisi| na kevalañca ettakameva, taṃ divasaṃ pana mahāsatto loke vattamānasippaṃ sabbameva sandassesi| sakyarājāno attano attano dhītaro alaṅkaritvā pesayiṃsu, cattālīsasahassanāṭakitthiyo ahesuṃ| mahāpuriso tīsu pāsādesu devo maññe paricārento mahāsampattiṃ anubhavati|</p>

<p rend="bodytext"><hi rend="bold">nippurisehī</hi>ti purisavirahitehi| na kevalaṃ cettha tūriyāneva nippurisāni, sabbaṭṭhānānipi nippurisāneva| dovārikāpi itthiyova, nhāpanādiparikammakarāpi itthiyova<pb ed="P" n="2.0241"/>| rājā kira ‘‘tathārūpaṃ issariyasukhasampattiṃ anubhavamānassa purisaṃ disvā parisaṅkā uppajjati, sā me puttassa mā ahosī’’ti sabbakiccesu itthiyova ṭhapesi| <hi rend="bold">paricārayamāno</hi>ti modamāno| <hi rend="bold">na heṭṭhāpāsādaṃ orohāmī</hi>ti pāsādato heṭṭhā na otarāmi| iti maṃ cattāro māse añño sikhābaddho puriso nāma passituṃ nālattha| <hi rend="bold">yathā</hi>ti yena niyāmena| <hi rend="bold">dāsakammakaraporisassā</hi>ti dāsānañceva devasikabhattavetanābhatānaṃ kammakarānañca nissāya jīvamānapurisānañca| <hi rend="bold">kaṇājaka</hi>nti sakuṇḍakabhattaṃ| <hi rend="bold">bilaṅgadutiya</hi>nti kañjikadutiyaṃ|</p>

<p rend="bodytext"><hi rend="bold">evarūpāya iddhiyā</hi>ti evaṃjātikāya puññiddhiyā samannāgatassa| <hi rend="bold">evarūpena ca sukhumālenā</hi>ti evaṃjātikena ca niddukkhabhāvena| sokhumālenātipi <pb ed="M" n="2.0129"/> pāṭho| evaṃ tathāgato ettakena ṭhānena attano sirisampattiṃ kathesi| kathento ca na uppilāvitabhāvatthaṃ kathesi, ‘‘evarūpāyapi pana sampattiyā ṭhito pamādaṃ akatvā appamattova ahosi’’nti appamādalakkhaṇasseva dīpanatthaṃ kathesi| teneva <hi rend="bold">assutavā kho puthujjano</hi>tiādimāha| tattha <hi rend="bold">para</hi>nti parapuggalaṃ| <hi rend="bold">jiṇṇa</hi>nti jarājiṇṇaṃ| <hi rend="bold">aṭṭīyatī</hi>ti aṭṭo pīḷito hoti| <hi rend="bold">harāyatī</hi>ti hiriṃ karoti lajjati| <hi rend="bold">jigucchatī</hi>ti asuciṃ viya disvā jigucchaṃ uppādeti| <hi rend="bold">attānaṃyeva atisitvā</hi>ti jarādhammampi samānaṃ attānaṃ atikkamitvā aṭṭīyati harāyatīti attho| <hi rend="bold">jarādhammo</hi>ti jarāsabhāvo| <hi rend="bold">jaraṃ anatīto</hi>ti jaraṃ anatikkanto, anto jarāya vattāmi| <hi rend="bold">iti paṭisañcikkhato</hi>ti evaṃ paccavekkhantassa| <hi rend="bold">yobbanamado</hi>ti yobbanaṃ nissāya uppajjanako mānamado| <hi rend="bold">sabbaso</hi> <pb ed="P" n="2.0242"/> <hi rend="bold">pahīyī</hi>ti sabbākārena pahīno| maggena pahīnasadiso katvā dassito| na panesa maggena pahīno, paṭisaṅkhānena pahīnova kathitoti veditabbo| bodhisattassa hi devatā <pb ed="V" n="2.0128"/> jarāpattaṃ dassesuṃ| tato paṭṭhāya yāva arahattā antarā mahāsattassa yobbanamado nāma na uppajjati| sesapadadvayepi eseva nayo| ettha pana <hi rend="bold">ārogyamado</hi>ti ahaṃ nirogoti ārogyaṃ nissāya uppajjanako mānamado| <hi rend="bold">jīvitamado</hi>ti ahaṃ ciraṃ jīvīti taṃ nissāya uppajjanako mānamado| <hi rend="bold">sikkhaṃ paccakkhāyā</hi>ti sikkhaṃ paṭikkhipitvā| <hi rend="bold">hīnāyāvattatī</hi>ti hīnāya lāmakāya gihibhāvāya āvattati|</p>

<p rend="bodytext"><hi rend="bold">yathādhammā</hi>ti byādhiādīhi yathāsabhāvā| <hi rend="bold">tathāsantā</hi>ti yathā santā eva aviparītabyādhiādisabhāvāva hutvāti attho| <hi rend="bold">jigucchantī</hi>ti parapuggalaṃ jigucchanti| <hi rend="bold">mama evaṃ vihārino</hi>ti mayhaṃ evaṃ jigucchāvihārena viharantassa evaṃ jigucchanaṃ nappatirūpaṃ bhaveyya nānucchavikaṃ| <hi rend="bold">sohaṃ evaṃ viharanto</hi>ti so ahaṃ evaṃ paraṃ jigucchamāno viharanto, evaṃ vā iminā paṭisaṅkhānavihārena viharanto| <hi rend="bold">ñatvā dhammaṃ nirūpadhi</hi>nti sabbūpadhivirahitaṃ nibbānadhammaṃ ñatvā| <hi rend="bold">sabbe made abhibhosmī</hi>ti sabbe tayopi made abhibhaviṃ samatikkamiṃ| <hi rend="bold">nekkhamme daṭṭhu khemata</hi>nti nibbāne khemabhāvaṃ disvā| nekkhammaṃ daṭṭhu khematotipi pāṭho, nibbānaṃ khemato disvāti attho| <hi rend="bold">tassa</hi> <pb ed="M" n="2.0130"/> <hi rend="bold">me ahu ussāho</hi>ti tassa mayhaṃ taṃ nekkhammasaṅkhātaṃ nibbānaṃ abhipassantassa ussāho ahu, vāyāmo ahosīti attho| <hi rend="bold">nāhaṃ</hi> <pb ed="P" n="2.0243"/> <hi rend="bold">bhabbo etarahi, kāmāni paṭisevitu</hi>nti ahaṃ dāni duvidhepi kāme paṭisevituṃ abhabbo| <hi rend="bold">anivatti bhavissāmī</hi>ti pabbajjato ca sabbaññutaññāṇato ca na nivattissāmi, anivattako bhavissāmi| <hi rend="bold">brahmacariyaparāyaṇo</hi>ti maggabrahmacariyaparāyaṇo jātosmīti attho| iti imāhi gāthāhi mahābodhipallaṅke attano āgamanīyavīriyaṃ kathesi|</p>

<p rend="subhead">10. ādhipateyyasuttavaṇṇanā</p>

<p rend="bodytext" n="40"><hi rend="paranum">40</hi><hi rend="dot">.</hi> dasame <hi rend="bold">ādhipateyyānī</hi>ti jeṭṭhakakāraṇato nibbattāni| <hi rend="bold">attādhipateyya</hi>ntiādīsu attānaṃ jeṭṭhakaṃ katvā nibbattitaṃ guṇajātaṃ <hi rend="bold">attādhipateyyaṃ</hi>| lokaṃ jeṭṭhakaṃ katvā nibbattitaṃ <hi rend="bold">lokādhipateyyaṃ</hi>| navavidhaṃ lokuttaradhammaṃ jeṭṭhakaṃ katvā nibbattitaṃ <hi rend="bold">dhammādhipateyyaṃ| na iti bhavābhavahetū</hi>ti iti bhavo, iti bhavoti evaṃ āyatiṃ, na tassa tassa sampattibhavassa hetu| <hi rend="bold">otiṇṇo</hi>ti anupaviṭṭho| yassa hi jāti antopaviṭṭhā, so jātiyā otiṇṇo nāma| <hi rend="bold">jarā</hi>dīsupi eseva nayo| <hi rend="bold">kevalassa dukkhakkhandhassā</hi>ti sakalassa vaṭṭadukkharāsissa| <hi rend="bold">antakiriyā</hi> <pb ed="V" n="2.0129"/> <hi rend="bold">paññāyethā</hi>ti antakaraṇaṃ paricchedaparivaṭumakaraṇaṃ paññāyeyya| <hi rend="bold">ohāyā</hi>ti pahāya| <hi rend="bold">pāpiṭṭhatare</hi>ti lāmakatare| <hi rend="bold">āraddha</hi>nti paggahitaṃ paripuṇṇaṃ, āraddhattāva <hi rend="bold">asallīnaṃ| upaṭṭhitā</hi>ti catusatipaṭṭhānavasena upaṭṭhitā| upaṭṭhitattāva <hi rend="bold">asammuṭṭhā| passaddho kāyo</hi>ti nāmakāyo ca karajakāyo ca passaddho vūpasantadaratho| passaddhattāva <hi rend="bold">asāraddho| samāhitaṃ citta</hi>nti ārammaṇe cittaṃ sammā āhitaṃ suṭṭhu ṭhapitaṃ| sammā āhitattāva <hi rend="bold">ekaggaṃ| adhipatiṃ karitvā</hi>ti jeṭṭhakaṃ katvā| <hi rend="bold">suddhaṃ</hi> <pb ed="P" n="2.0244"/> <hi rend="bold">attānaṃ pariharatī</hi>ti suddhaṃ nimmalaṃ katvā attānaṃ pariharati paṭijaggati, gopāyatīti attho| ayañca yāva arahattamaggā pariyāyena suddhamattānaṃ pariharati nāma, phalappattova pana nippariyāyena suddhamattānaṃ pariharati|</p>

<p rend="bodytext"><hi rend="bold">svākkhāto</hi>tiādīni visuddhimagge (visuddhi. 1.147) vitthāritāni| <hi rend="bold">jānaṃ passaṃ viharantī</hi>ti taṃ dhammaṃ jānantā passantā viharanti| <hi rend="bold">imāni kho, bhikkhave, tīṇi ādhipateyyānī</hi>ti <pb ed="M" n="2.0131"/> ettāvatā tīṇi ādhipateyyāni lokiyalokuttaramissakāni kathitāni|</p>

<p rend="bodytext"><hi rend="bold">pakubbato</hi>ti karontassa| <hi rend="bold">attā te purisa jānāti, saccaṃ vā yadi vā musā</hi>ti yaṃ tvaṃ karosi, taṃ yadi vā yathāsabhāvaṃ yadi vā no yathāsabhāvanti tava attāva jānāti| iminā ca kāraṇena veditabbaṃ ‘‘pāpakammaṃ karontassa loke paṭicchannaṭṭhānaṃ nāma natthī’’ti| <hi rend="bold">kalyāṇa</hi>nti sundaraṃ| <hi rend="bold">atimaññasī</hi>ti atikkamitvā maññasi| <hi rend="bold">attānaṃ parigūhasī</hi>ti yathā me attāpi na jānāti, evaṃ naṃ parigūhāmīti vāyamasi| <hi rend="bold">attādhipateyyako</hi>ti attajeṭṭhako| <hi rend="bold">lokādhipo</hi>ti lokajeṭṭhako| <hi rend="bold">nipako</hi>ti paññavā| <hi rend="bold">jhāyī</hi>ti jhāyanto| <hi rend="bold">dhammādhipo</hi>ti dhammajeṭṭhako| <hi rend="bold">saccaparakkamo</hi>ti thiraparakkamo bhūtaparakkamo| <hi rend="bold">pasayha māra</hi>nti māraṃ pasahitvā| <hi rend="bold">abhibhuyya antaka</hi>nti idaṃ tasseva vevacanaṃ| <hi rend="bold">yo ca phusī jātikkhayaṃ padhānavā</hi>ti yo jhāyī padhānavā māraṃ abhibhavitvā jātikkhayaṃ arahattaṃ phusi| <hi rend="bold">so</hi> <pb ed="P" n="2.0245"/> <hi rend="bold">tādiso</hi>ti so tathāvidho tathāsaṇṭhito| <hi rend="bold">lokavidū</hi>ti tayo loke vidite pākaṭe katvā ṭhito| <hi rend="bold">sumedho</hi>ti supañño| <hi rend="bold">sabbesu dhammesu atammayo munī</hi>ti sabbe tebhūmakadhamme taṇhāsaṅkhātāya tammayatāya abhāvena atammayo khīṇāsavamuni kadāci katthaci na hīyati na parihīyatīti vuttaṃ hotīti|</p>

<trailer rend="centre">devadūtavaggo catuttho|</trailer>
</div>

<div id="an3_1_5" n="an3_1_5" type="vagga">
<head rend="chapter"><readunit id="a3-5">5. cūḷavaggo</readunit></head>

<p rend="subhead">1. sammukhībhāvasuttavaṇṇanā</p>

<p rend="bodytext" n="41"><hi rend="paranum">41</hi><hi rend="dot">.</hi> pañcamassa <pb ed="V" n="2.0130"/> paṭhame <hi rend="bold">sammukhībhāvā</hi>ti sammukhībhāvena, vijjamānatāyāti attho| <hi rend="bold">pasavatī</hi>ti paṭilabhati| <hi rend="bold">saddhāya sammukhībhāvā</hi>ti yadi hi saddhā na bhaveyya, deyyadhammo na bhaveyya, dakkhiṇeyyasaṅkhātā paṭiggāhakapuggalā na bhaveyyuṃ, kathaṃ puññakammaṃ kareyya| tesaṃ pana sammukhībhāvena sakkā kātunti tasmā ‘‘saddhāya sammukhībhāvā’’tiādimāha| ettha ca dve <pb ed="M" n="2.0132"/> dhammā sulabhā deyyadhammā ceva dakkhiṇeyyā ca, saddhā pana dullabhā| puthujjanassa hi saddhā athāvarā padavārena nānā hoti, teneva mahāmoggallānasadisopi aggasāvako pāṭibhogo bhavituṃ asakkonto āha – ‘‘dvinnaṃ kho te ahaṃ, āvuso, dhammānaṃ pāṭibhogo bhogānañca jīvitassa ca, saddhāya pana tvaṃyeva pāṭibhogo’’ti (udā. 18)|</p>

<p rend="subhead">2. tiṭhānasuttavaṇṇanā</p>

<p rend="bodytext" n="42"><hi rend="paranum">42</hi><hi rend="dot">.</hi> dutiye <hi rend="bold">vigatamalamaccherenā</hi>ti vigatamacchariyamalena| <hi rend="bold">muttacāgo</hi>ti vissaṭṭhacāgo| <hi rend="bold">payatapāṇī</hi>ti dhotahattho| assaddho hi satakkhattuṃ hatthe dhovitvāpi malinahatthova hoti, saddho pana dānābhiratattā malinahatthopi dhotahatthova| <hi rend="bold">vossaggarato</hi>ti <pb ed="P" n="2.0246"/> vossaggasaṅkhāte dāne rato| <hi rend="bold">yācayogo</hi>ti yācituṃ yutto, yācakehi vā yogo assātipi yācayogo| <hi rend="bold">dānasaṃvibhāgarato</hi>ti dānaṃ dadanto saṃvibhāgañca karonto dānasaṃvibhāgarato nāma hoti|</p>

<p rend="bodytext"><hi rend="bold">dassanakāmo sīlavata</hi>nti dasapi yojanāni vīsampi tiṃsampi yojanasatampi gantvā sīlasampanne daṭṭhukāmo hoti <hi rend="bold">pāṭaliputtakabrāhmaṇo</hi> viya <hi rend="bold">saddhātissamahārājā</hi> viya ca| pāṭaliputtassa kira nagaradvāre sālāya nisinnā dve brāhmaṇā kāḷavallimaṇḍapavāsimahānāgattherassa guṇakathaṃ sutvā ‘‘amhehi taṃ bhikkhuṃ daṭṭhuṃ vaṭṭatī’’ti dvepi janā nikkhamiṃsu| eko antarāmagge kālamakāsi| eko samuddatīraṃ patvā nāvāya mahātitthapaṭṭane oruyha anurādhapuraṃ <pb ed="V" n="2.0131"/> āgantvā ‘‘kāḷavallimaṇḍapo kuhi’’nti pucchi| rohaṇajanapadeti| so anupubbena therassa vasanaṭṭhānaṃ patvā cūḷanagaragāme dhuraghare nivāsaṃ gahetvā therassa āhāraṃ sampādetvā pātova vuṭṭhāya therassa vasanaṭṭhānaṃ pucchitvā gantvā janapariyante ṭhito theraṃ dūratova āgacchantaṃ disvā sakiṃ tattheva ṭhito vanditvā puna upasaṅkamitvā gopphakesu daḷhaṃ gahetvā vandanto ‘‘uccā, bhante, tumhe’’ti āha| thero ca nātiucco nātirasso pamāṇayuttova, tena naṃ puna āha – ‘‘nātiuccā tumhe, tumhākaṃ <pb ed="M" n="2.0133"/> pana guṇā mecakavaṇṇassa samuddassa matthakena gantvā sakalajambudīpatalaṃ ajjhottharitvā gatā, ahampi pāṭaliputtanagaradvāre nisinno tumhākaṃ guṇakathaṃ assosi’’nti| so therassa bhikkhāhāraṃ datvā attano ticīvaraṃ paṭiyādetvā therassa santike pabbajitvā tassovāde patiṭṭhāya katipāheneva arahattaṃ pāpuṇi|</p>

<p rend="bodytext"><hi rend="bold">saddhātissamahārājā</hi>pi, ‘‘bhante, mayhaṃ vanditabbayuttakaṃ <pb ed="P" n="2.0247"/> ekaṃ ayyaṃ ācikkhathā’’ti pucchi| bhikkhū ‘‘maṅgalavāsī kuṭṭatissatthero’’ti āhaṃsu| rājā mahāparivārena pañcayojanamaggaṃ agamāsi| thero ‘‘kiṃ saddo eso, āvuso’’ti bhikkhusaṅghaṃ pucchi| ‘‘rājā, bhante, tumhākaṃ dassanatthāya āgato’’ti| thero cintesi – ‘‘kiṃ mayhaṃ mahallakakāle rājagehe kamma’’nti divāṭṭhāne mañce nipajjitvā bhūmiyaṃ lekhaṃ likhanto acchi| rājā ‘‘kahaṃ thero’’ti pucchitvā ‘‘divāṭṭhāne’’ti sutvā tattha gacchanto theraṃ bhūmiyaṃ lekhaṃ likhantaṃ disvā ‘‘khīṇāsavassa nāma hatthakukkuccaṃ natthi, nāyaṃ khīṇāsavo’’ti avanditvāva nivatti| bhikkhusaṅgho theraṃ āha – ‘‘bhante, evaṃvidhassa saddhassa pasannassa rañño kasmā vippaṭisāraṃ karitthā’’ti| ‘‘āvuso, rañño pasādarakkhanaṃ na tumhākaṃ bhāro, mahallakattherassa bhāro’’ti vatvā aparabhāge anupādisesāya nibbānadhātuyā parinibbāyanto bhikkhusaṅghaṃ āha – ‘‘mayhaṃ kūṭāgāramhi aññampi pallaṅkaṃ attharathā’’ti| tasmiṃ atthate thero – ‘‘idaṃ kūṭāgāraṃ antare appatiṭṭhahitvā raññā diṭṭhakāleyeva bhūmiyaṃ patiṭṭhātū’’ti adhiṭṭhahitvā parinibbāyi| kūṭāgāraṃ pañcayojanamaggaṃ ākāsena agamāsi| pañcayojanamagge dhajaṃ dhāretuṃ samatthā rukkhā dhajapaggahitāva ahesuṃ| gacchāpi gumbāpi sabbe kūṭāgārābhimukhā hutvā aṭṭhaṃsu|</p>

<p rend="bodytext">raññopi paṇṇaṃ pahiṇiṃsu ‘‘thero parinibbuto, kūṭāgāraṃ ākāsena āgacchatī’’ti| rājā na saddahi| kūṭāgāraṃ ākāsena gantvā thūpārāmaṃ padakkhiṇaṃ katvā silācetiyaṭṭhānaṃ agamāsi| cetiyaṃ saha vatthunā uppatitvā kūṭāgāramatthake aṭṭhāsi, sādhukārasahassāni pavattiṃsu<pb ed="V" n="2.0132"/>| tasmiṃ khaṇe mahābyagghatthero nāma lohapāsāde sattamakūṭāgāre nisinno bhikkhūnaṃ vinayakammaṃ karonto taṃ saddaṃ sutvā ‘‘kiṃ saddo <pb ed="M" n="2.0134"/> eso’’ti paṭipucchi| bhante, maṅgalavāsī kuṭṭatissatthero parinibbuto, kūṭāgāraṃ pañcayojanamaggaṃ ākāsena āgataṃ, tattha so sādhukārasaddoti| āvuso, puññavante nissāya <pb ed="P" n="2.0248"/> sakkāraṃ labhissāmāti antevāsike khamāpetvā ākāseneva āgantvā taṃ kūṭāgāraṃ pavisitvā dutiyamañce nisīditvā anupādisesāya nibbānadhātuyā parinibbāyi| rājā gandhapupphacuṇṇāni ādāya gantvā ākāse ṭhitaṃ kūṭāgāraṃ disvā kūṭāgāraṃ pūjesi| tasmiṃ khaṇe kūṭāgāraṃ otaritvā pathaviyaṃ patiṭṭhitaṃ| rājā mahāsakkārena sarīrakiccaṃ kāretvā dhātuyo gahetvā cetiyaṃ akāsi| evarūpā sīlavantānaṃ dassanakāmā nāma honti|</p>

<p rend="bodytext"><hi rend="bold">saddhammaṃ sotumicchatī</hi>ti tathāgatappaveditaṃ saddhammaṃ sotukāmo hoti <hi rend="bold">piṇḍapātikattherādayo</hi> viya| gaṅgāvanavāliaṅgaṇamhi kira tiṃsa bhikkhū vassaṃ upagatā anvaddhamāsaṃ uposathadivase catupaccayasantosabhāvanārāmamahāariyavaṃsañca (a. ni. 4.28) kathenti| eko piṇḍapātikatthero pacchābhāgena āgantvā paṭicchannaṭṭhāne nisīdi| atha naṃ eko gonaso jaṅghapiṇḍimaṃsaṃ saṇḍāsena gaṇhanto viya ḍaṃsi| thero olokento gonasaṃ disvā ‘‘ajja dhammassavanantarāyaṃ na karissāmī’’ti gonasaṃ gahetvā thavikāya pakkhipitvā thavikāmukhaṃ bandhitvā avidūre ṭhāne ṭhapetvā dhammaṃ suṇantova nisīdi| aruṇuggamanañca visaṃ vikkhambhetvā therassa tiṇṇaṃ phalānaṃ pāpuṇanañca visassa daṭṭhaṭṭhāneneva otaritvā pathavipavisanañca dhammakathikattherassa dhammakathāniṭṭhāpanañca ekakkhaṇeyeva ahosi| tato thero āha – ‘‘āvuso eko me coro gahito’’ti thavikaṃ muñcitvā gonasaṃ vissajjesi| bhikkhū disvā ‘‘kāya velāya daṭṭhattha, bhante’’ti pucchiṃsu| hiyyo sāyanhasamaye, āvusoti| kasmā, bhante, evaṃ bhāriyaṃ kammaṃ karitthāti| āvuso, sacāhaṃ dīghajātikena daṭṭhoti vadeyyaṃ, nayimaṃ ettakaṃ ānisaṃsaṃ <pb ed="P" n="2.0249"/> labheyyanti| idaṃ tāva piṇḍapātikattherassa vatthu|</p>

<p rend="bodytext">dīghavāpiyampi ‘‘mahājātakabhāṇakatthero gāthāsahassaṃ mahāvessantaraṃ kathessatī’’ti tissamahāgāme tissamahāvihāravāsī eko <pb ed="M" n="2.0135"/> daharo sutvā tato nikkhamitvā ekāheneva navayojanamaggaṃ āgato| tasmiṃyeva khaṇe thero dhammakathaṃ ārabhi| daharo dūramaggāgamanena sañjātakāyadarathattā paṭṭhānagāthāya saddhiṃ avasānagāthaṃyeva vavatthapesi| tato therassa ‘‘idamavocā’’ti <pb ed="V" n="2.0133"/> vatvā uṭṭhāya gamanakāle ‘‘mayhaṃ āgamanakammaṃ moghaṃ jāta’’nti rodamāno aṭṭhāsi| eko manusso taṃ kathaṃ sutvā gantvā therassa ārocesi, ‘‘bhante, ‘tumhākaṃ dhammakathaṃ sossāmī’ti eko daharabhikkhu tissamahāvihārā āgato, so ‘kāyadarathabhāvena me āgamanaṃ moghaṃ jāta’nti rodamāno ṭhito’’ti| gacchatha saññāpetha naṃ ‘‘puna sve kathessāmā’’ti| so punadivase therassa dhammakathaṃ sutvā sotāpattiphalaṃ pāpuṇi|</p>

<p rend="bodytext">aparāpi <hi rend="bold">ullakolikaṇṇivāsikā</hi> ekā itthī puttakaṃ pāyamānā ‘‘dīghabhāṇakamahāabhayatthero nāma ariyavaṃsapaṭipadaṃ kathetī’’ti sutvā pañcayojanamaggaṃ gantvā divākathikattherassa nisinnakāleyeva vihāraṃ pavisitvā bhūmiyaṃ puttaṃ nipajjāpetvā divākathikattherassa ṭhitakāva dhammaṃ assosi| sarabhāṇake there uṭṭhite dīghabhāṇakamahāabhayatthero catupaccayasantosabhāvanārāmamahāariyavaṃsaṃ ārabhi| sā ṭhitakāva paggaṇhāti| thero tayo eva paccaye kathetvā uṭṭhānākāraṃ akāsi| sā upāsikā āha – ‘‘ayyo, ‘ariyavaṃsaṃ kathessāmī’ti siniddhabhojanaṃ bhuñjitvā madhurapānakaṃ pivitvā yaṭṭhimadhukatelādīhi bhesajjaṃ katvā kathetuṃ <pb ed="P" n="2.0250"/> yuttaṭṭhāneyeva uṭṭhahatī’’ti| thero ‘‘sādhu, bhaginī’’ti vatvā upari bhāvanārāmaṃ paṭṭhapesi| aruṇuggamanañca therassa ‘‘idamavocā’’ti vacanañca upāsikāya sotāpattiphaluppatti ca ekakkhaṇeyeva ahosi|</p>

<p rend="bodytext">aparāpi <hi rend="bold">kaḷamparavāsikā</hi> itthī aṅkena puttaṃ ādāya ‘‘dhammaṃ sossāmī’’ti cittalapabbataṃ gantvā ekaṃ rukkhaṃ nissāya dārakaṃ nipajjāpetvā sayaṃ ṭhitakāva dhammaṃ suṇāti| rattibhāgasamanantare eko dīghajātiko tassā <pb ed="M" n="2.0136"/> passantiyāyeva samīpe nipannadārakaṃ catūhi dāṭhāhi ḍaṃsitvā agamāsi| sā cintesi – ‘‘sacāhaṃ ‘putto me sappena daṭṭho’ti vakkhāmi, dhammassa antarāyo bhavissati| anekakkhattuṃ kho pana me ayaṃ saṃsāravaṭṭe vaṭṭantiyā putto ahosi, dhammameva carissāmī’’ti tiyāmarattiṃ ṭhitakāva dhammaṃ paggaṇhitvā sotāpattiphale patiṭṭhāya aruṇe uggate saccakiriyāya puttassa visaṃ nimmathetvā puttaṃ gahetvā gatā| evarūpā puggalā dhammaṃ sotukāmā nāma honti|</p>

<p rend="subhead">3. atthavasasuttavaṇṇanā</p>

<p rend="bodytext" n="43"><hi rend="paranum">43</hi><hi rend="dot">.</hi> tatiye <pb ed="V" n="2.0134"/> <hi rend="bold">tayo, bhikkhave, atthavase sampassamānenā</hi>ti tayo atthe tīṇi kāraṇāni passantena| <hi rend="bold">alamevā</hi>ti yuttameva| <hi rend="bold">yo dhammaṃ desetī</hi>ti yo puggalo catusaccadhammaṃ pakāseti| <hi rend="bold">atthappaṭisaṃvedī</hi>ti aṭṭhakathaṃ ñāṇena paṭisaṃvedī| <hi rend="bold">dhammappaṭisaṃvedī</hi>ti pāḷidhammaṃ paṭisaṃvedī|</p>

<p rend="subhead">4. kathāpavattisuttavaṇṇanā</p>

<p rend="bodytext" n="44"><hi rend="paranum">44</hi><hi rend="dot">.</hi> catutthe <hi rend="bold">ṭhānehī</hi>ti kāraṇehi| <hi rend="bold">pavattinī</hi>ti appaṭihatā niyyānikā|</p>

<p rend="subhead">5. paṇḍitasuttavaṇṇanā</p>

<p rend="bodytext" n="45"><hi rend="paranum">45</hi><hi rend="dot">.</hi> pañcame <hi rend="bold">paṇḍitapaññattānī</hi>ti paṇḍitehi paññattāni kathitāni pasatthāni| <hi rend="bold">sappurisapaññattānī</hi>ti sappurisehi mahāpurisehi paññattāni kathitāni pasatthāni| <hi rend="bold">ahiṃsā</hi>ti karuṇā ceva karuṇāpubbabhāgo ca| <hi rend="bold">saṃyamo</hi>ti sīlasaṃyamo| <hi rend="bold">damo</hi>ti <pb ed="P" n="2.0251"/> indriyasaṃvaro, uposathavasena vā attadamanaṃ, puṇṇovāde (ma. ni. 3.395 ādayo; saṃ. ni. 4.88 ādayo) damoti vuttā khantipi āḷavake (saṃ. ni. 1.246; su. ni. 183 ādayo) vuttā paññāpi imasmiṃ sutte vaṭṭatiyeva| <hi rend="bold">mātāpitu upaṭṭhāna</hi>nti mātāpitūnaṃ rakkhanaṃ gopanaṃ paṭijagganaṃ| <hi rend="bold">santāna</hi>nti aññattha buddhapaccekabuddhariyasāvakā santo nāma, idha pana mātāpituupaṭṭhākā adhippetā| tasmā uttamaṭṭhena santānaṃ<pb ed="M" n="2.0137"/>, seṭṭhacariyaṭṭhena <hi rend="bold">brahmacārīnaṃ</hi>| idaṃ mātāpituupaṭṭhānaṃ sabbhi upaññātanti evamettha attho daṭṭhabbo| <hi rend="bold">sataṃ etāni ṭhānānī</hi>ti santānaṃ uttamapurisānaṃ etāni ṭhānāni kāraṇāni| <hi rend="bold">ariyo dassanasampanno</hi>ti idha imesaṃyeva tiṇṇaṃ ṭhānānaṃ kāraṇena ariyo ceva dassanasampanno ca veditabbo, na buddhādayo na sotāpannā| atha vā <hi rend="bold">sataṃ etāni ṭhānānī</hi>ti mātupaṭṭhānaṃ pitupaṭṭhānanti etāni ṭhānāni santānaṃ uttamapurisānaṃ kāraṇānīti evaṃ mātāpituupaṭṭhākavasena imissā gāthāya attho veditabbo| mātāpituupaṭṭhākoyeva hi idha ‘‘ariyo dassanasampanno’’ti vutto| <hi rend="bold">sa lokaṃ bhajate siva</hi>nti so khemaṃ devalokaṃ gacchatīti|</p>

<p rend="subhead">6. sīlavantasuttavaṇṇanā</p>

<p rend="bodytext" n="46"><hi rend="paranum">46</hi><hi rend="dot">.</hi> chaṭṭhe <pb ed="V" n="2.0135"/> <hi rend="bold">tīhi ṭhānehī</hi>ti tīhi kāraṇehi| <hi rend="bold">kāyenā</hi>tiādīsu bhikkhū āgacchante disvā paccuggamanaṃ karontā gacchante anugacchantā āsanasālāya sammajjanupalepanādīni karontā āsanāni paññāpentā pānīyaṃ paccupaṭṭhāpentā kāyena puññaṃ pasavanti nāma| bhikkhusaṅghaṃ piṇḍāya carantaṃ disvā ‘‘yāguṃ detha, bhattaṃ detha, sappinavanītādīni detha, gandhapupphādīhi pūjetha, uposathaṃ upavasatha, dhammaṃ suṇātha, cetiyaṃ vandathā’’tiādīni vadantā vācāya puññaṃ pasavanti nāma| bhikkhū piṇḍāya carante disvā ‘‘labhantū’’ti cintentā manasā puññaṃ pasavanti nāma| <hi rend="bold">pasavantī</hi>ti paṭilabhanti| puññaṃ <pb ed="P" n="2.0252"/> panettha lokiyalokuttaramissakaṃ kathitaṃ|</p>

<p rend="subhead">7. saṅkhatalakkhaṇasuttavaṇṇanā</p>

<p rend="bodytext" n="47"><hi rend="paranum">47</hi><hi rend="dot">.</hi> sattame <hi rend="bold">saṅkhatassā</hi>ti paccayehi samāgantvā katassa| <hi rend="bold">saṅkhatalakkhaṇānī</hi>ti saṅkhataṃ etanti sañjānanakāraṇāni nimittāni| <hi rend="bold">uppādo</hi>ti jāti| <hi rend="bold">vayo</hi>ti bhedo| <hi rend="bold">ṭhitassa aññathattaṃ</hi> nāma jarā| tattha <hi rend="bold">saṅkhata</hi>nti tebhūmakā dhammā| maggaphalāni pana asammasanūpagattā idha na kathīyanti| uppādādayo <hi rend="bold">saṅkhatalakkhaṇā</hi> nāma| tesu uppādakkhaṇe uppādo, ṭhānakkhaṇe jarā, bhedakkhaṇe vayo| lakkhaṇaṃ na saṅkhataṃ, saṅkhataṃ na lakkhaṇaṃ<pb ed="M" n="2.0138"/>, lakkhaṇena pana saṅkhataṃ paricchinnaṃ| yathā hatthiassagomahiṃsādīnaṃ sattisūlādīni sañjānanalakkhaṇāni na hatthiādayo, napi hatthiādayo lakkhaṇāneva, lakkhaṇehi pana te ‘‘asukassa hatthī, asukassa asso, asukahatthī, asukasso’’ti vā paññāyanti, evaṃsampadamidaṃ veditabbaṃ|</p>

<p rend="subhead">8. asaṅkhatalakkhaṇasuttavaṇṇanā</p>

<p rend="bodytext" n="48"><hi rend="paranum">48</hi><hi rend="dot">.</hi> aṭṭhame <hi rend="bold">asaṅkhatassā</hi>ti paccayehi samāgantvā akatassa| <hi rend="bold">asaṅkhatalakkhaṇānī</hi>ti asaṅkhataṃ etanti sañjānanakāraṇāni nimittāni| <hi rend="bold">na uppādo paññāyatī</hi>tiādīhi uppādajarābhaṅgānaṃ abhāvo vutto| uppādādīnañhi abhāvena asaṅkhatanti paññāyati|</p>

<p rend="subhead">9. pabbatarājasuttavaṇṇanā</p>

<p rend="bodytext" n="49"><hi rend="paranum">49</hi><hi rend="dot">.</hi> navame <pb ed="V" n="2.0136"/> <hi rend="bold">mahāsālā</hi>ti mahārukkhā| <hi rend="bold">kulapati</hi>nti kulajeṭṭhakaṃ| <hi rend="bold">selo</hi>ti silāmayo| <hi rend="bold">araññasmi</hi>nti agāmakaṭṭhāne| <hi rend="bold">brahmā</hi>ti mahanto| <hi rend="bold">vane</hi>ti aṭaviyaṃ| <hi rend="bold">vanappatī</hi>ti vanajeṭṭhakā| <hi rend="bold">idha dhammaṃ caritvāna, maggaṃ sugatigāmina</hi>nti sugatigāmikamaggasaṅkhātaṃ dhammaṃ caritvā|</p>

<p rend="subhead">10. ātappakaraṇīyasuttavaṇṇanā</p>

<p rend="bodytext" n="50"><hi rend="paranum">50</hi><hi rend="dot">.</hi> dasame <pb ed="P" n="2.0253"/> <hi rend="bold">ātappaṃ karaṇīya</hi>nti vīriyaṃ kātuṃ yuttaṃ| <hi rend="bold">anuppādāyā</hi>ti anuppādatthāya, anuppādaṃ sādhessāmīti iminā kāraṇena kattabbanti attho| paratopi eseva nayo| <hi rend="bold">sārīrikāna</hi>nti sarīrasambhavānaṃ| <hi rend="bold">dukkhāna</hi>nti dukkhamānaṃ| <hi rend="bold">tibbāna</hi>nti bahalānaṃ, tāpanavasena vā tibbānaṃ| <hi rend="bold">kharāna</hi>nti pharusānaṃ| <hi rend="bold">kaṭukāna</hi>nti tikhiṇānaṃ| <hi rend="bold">asātāna</hi>nti amadhurānaṃ| <hi rend="bold">amanāpāna</hi>nti manaṃ vaḍḍhetuṃ asamatthānaṃ| <hi rend="bold">pāṇaharāna</hi>nti jīvitaharānaṃ| <hi rend="bold">adhivāsanāyā</hi>ti adhivāsanatthāya sahanatthāya khamanatthāya|</p>

<p rend="bodytext">ettake <pb ed="M" n="2.0139"/> ṭhāne satthā āṇāpetvā āṇattiṃ pavattetvā idāni samādapento <hi rend="bold">yato kho, bhikkhave</hi>tiādimāha| tattha <hi rend="bold">yato</hi>ti yadā| <hi rend="bold">ātāpī</hi>ti vīriyavā| <hi rend="bold">nipako</hi>ti sappañño| <hi rend="bold">sato</hi>ti satiyā samannāgato| <hi rend="bold">dukkhassa antakiriyāyā</hi>ti vaṭṭadukkhassa paricchedaparivaṭumakiriyāya| ime ca pana ātāpādayo tayopi lokiyalokuttaramissakā kathitā|</p>

<p rend="subhead">11. mahācorasuttavaṇṇanā</p>

<p rend="bodytext" n="51"><hi rend="paranum">51</hi><hi rend="dot">.</hi> ekādasame <hi rend="bold">mahācoro</hi>ti mahanto balavacoro| <hi rend="bold">sandhi</hi>nti gharasandhiṃ| <hi rend="bold">nillopa</hi>nti mahāvilopaṃ| <hi rend="bold">ekāgārika</hi>nti ekameva gehaṃ parivāretvā vilumpanaṃ| <hi rend="bold">paripanthepi tiṭṭhatī</hi>ti panthadūhanakammaṃ karoti| <hi rend="bold">nadīvidugga</hi>nti nadīnaṃ duggamaṭṭhānaṃ antaradīpakaṃ, yattha sakkā hoti dvīhipi tīhipi jaṅghasahassehi saddhiṃ nilīyituṃ| <hi rend="bold">pabbatavisama</hi>nti <pb ed="P" n="2.0254"/> pabbatānaṃ visamaṭṭhānaṃ pabbatantaraṃ, yattha sakkā hoti sattahi vā aṭṭhahi vā jaṅghasahassehi saddhiṃ nilīyituṃ| <hi rend="bold">tiṇagahana</hi>nti tiṇena vaḍḍhitvā sañchannaṃ dvattiyojanaṭṭhānaṃ| <hi rend="bold">rodha</hi>nti ghanaṃ aññamaññaṃ saṃsaṭṭhasākhaṃ ekābaddhaṃ <pb ed="V" n="2.0137"/> mahāvanasaṇḍaṃ| <hi rend="bold">pariyodhāya atthaṃ bhaṇissantī</hi>ti pariyodahitvā taṃ taṃ kāraṇaṃ pakkhipitvā atthaṃ kathayissanti| <hi rend="bold">tyāssā</hi>ti te assa| <hi rend="bold">pariyodhāya atthaṃ bhaṇantī</hi>ti kismiñci kiñci vattuṃ āraddheyeva ‘‘mā evaṃ avacuttha, mayaṃ etaṃ kulaparamparāya jānāma, na esa evarūpaṃ karissatī’’ti taṃ taṃ kāraṇaṃ pakkhipitvā mahantampi dosaṃ harantā atthaṃ bhaṇanti| atha vā <hi rend="bold">pariyodhāyā</hi>ti paṭicchādetvātipi attho| te hi tassapi dosaṃ paṭicchādetvā atthaṃ bhaṇanti| <hi rend="bold">khataṃ upahata</hi>nti guṇakhananena khataṃ, guṇupaghātena upahataṃ| <hi rend="bold">visamena kāyakammenā</hi>ti sampakkhalanaṭṭhena visamena kāyadvārikakammena| vacīmanokammesupi eseva nayo| <hi rend="bold">antaggāhikāyā</hi>ti dasavatthukāya antaṃ gahetvā ṭhitadiṭṭhiyā| sesaṃ sabbattha uttānatthamevāti|</p>

<trailer rend="centre">cūḷavaggo pañcamo|</trailer>
</div>

<trailer rend="centre">paṭhamapaṇṇāsakaṃ niṭṭhitaṃ|</trailer>
</div>

<div id="an3_2" n="an3_2" type="pannasaka">
<head rend="title">2. dutiyapaṇṇāsakaṃ</head>

<div id="an3_2_1" n="an3_2_1" type="vagga">
<head rend="chapter"><readunit id="a3-6">(6) 1. brāhmaṇavaggo</readunit></head>

<p rend="subhead">1. paṭhamadvebrāhmaṇasuttavaṇṇanā</p>

<p rend="bodytext" n="52"><hi rend="paranum">52</hi><hi rend="dot">.</hi> brāhmaṇavaggassa <pb ed="V" n="2.0138"/><pb ed="M" n="2.0140"/><pb ed="P" n="2.0255"/> paṭhame <hi rend="bold">jiṇṇā</hi>ti jarājiṇṇā| <hi rend="bold">vuddhā</hi>ti vayovuddhā| <hi rend="bold">mahallakā</hi>ti jātimahallakā| <hi rend="bold">addhagatā</hi>ti tayo addhe atikkantā| <hi rend="bold">vayoanuppattā</hi>ti tatiyaṃ vayaṃ anuppattā| <hi rend="bold">yena bhagavā tenupasaṅkamiṃsū</hi>ti puttadāre attano vacanaṃ akaronte disvā ‘‘samaṇassa gotamassa santikaṃ gantvā niyyānikamaggaṃ gavesissāmā’’ti cintetvā upasaṅkamiṃsu| <hi rend="bold">mayamassu, bho gotama, brāhmaṇā</hi>ti; bho gotama, mayaṃ brāhmaṇā na khattiyā nāmaccā na gahapatikāti brāhmaṇabhāvaṃ jānāpetvā <hi rend="bold">jiṇṇā</hi>tiādimāhaṃsu| <hi rend="bold">akatabhīruttāṇā</hi>ti akatabhayaparittāṇā| avassayabhūtaṃ patiṭṭhākammaṃ amhehi na katanti dassenti| <hi rend="bold">tagghā</hi>ti ekaṃsatthe nipāto, sampaṭicchanatthe vā| ekantena tumhe evarūpā, ahampi kho etaṃ sampaṭicchāmīti ca dasseti| <hi rend="bold">upanīyatī</hi>ti upasaṃharīyati| ayaṃ hi jātiyā jaraṃ upanīyati, jarāya byādhiṃ, byādhinā maraṇaṃ, maraṇena puna jātiṃ| tena vuttaṃ – ‘‘upanīyatī’’ti|</p>

<p rend="bodytext">idāni yasmā te brāhmaṇā mahallakattā pabbajitvāpi vattaṃ pūretuṃ na sakkhissanti, tasmā ne pañcasu sīlesu patiṭṭhāpento bhagavā <hi rend="bold">yodha kāyena saṃyamo</hi>tiādimāha| tattha <hi rend="bold">kāyena saṃyamo</hi>ti kāyadvārena saṃvaro| sesesupi eseva nayo| <hi rend="bold">taṃ tassa petassā</hi>ti taṃ puññaṃ tassa paralokaṃ gatassa tāyanaṭṭhena <hi rend="bold">tāṇaṃ,</hi> nilīyanaṭṭhena <hi rend="bold">leṇaṃ,</hi> patiṭṭhānaṭṭhena <hi rend="bold">dīpo,</hi> avassayanaṭṭhena <hi rend="bold">saraṇaṃ,</hi> uttamagativasena <hi rend="bold">parāyaṇañca</hi> hotīti dasseti| gāthā uttānatthāyeva| evaṃ <pb ed="P" n="2.0256"/> te brāhmaṇā tathāgatena pañcasu sīlesu samādapitā yāvajīvaṃ pañca sīlāni rakkhitvā sagge nibbattiṃsu|</p>

<p rend="subhead">2. dutiyadvebrāhmaṇasuttavaṇṇanā</p>

<p rend="bodytext" n="53"><hi rend="paranum">53</hi><hi rend="dot">.</hi> dutiye <pb ed="V" n="2.0139"/><pb ed="M" n="2.0141"/> <hi rend="bold">bhājana</hi>nti yaṃkiñci bhaṇḍakaṃ| sesaṃ paṭhame vuttanayeneva veditabbaṃ|</p>

<p rend="subhead">3. aññatarabrāhmaṇasuttavaṇṇanā</p>

<p rend="bodytext" n="54"><hi rend="paranum">54</hi><hi rend="dot">.</hi> tatiye <hi rend="bold">sammodanīya</hi>nti sammodajananiṃ| <hi rend="bold">sāraṇīya</hi>nti saritabbayuttakaṃ| <hi rend="bold">vītisāretvā</hi>ti pariyosāpetvā| <hi rend="bold">kittāvatā</hi>ti kittakena| <hi rend="bold">sandiṭṭhiko dhammo hotī</hi>ti sāmaṃ passitabbo hoti| <hi rend="bold">akāliko</hi>ti na kālantare phaladāyako| <hi rend="bold">ehipassiko</hi>ti ‘‘ehi passā’’ti evaṃ dassetuṃ sakkāti āgamanīyapaṭipadaṃ pucchati| <hi rend="bold">opaneyyiko</hi>ti attano cittaṃ upanetabbo| <hi rend="bold">paccattaṃ veditabbo</hi>ti sāmaṃyeva jānitabbo| <hi rend="bold">viññūhī</hi>ti paṇḍitehi| <hi rend="bold">pariyādinnacitto</hi>ti ādinnagahitaparāmaṭṭhacitto hutvā| <hi rend="bold">cetetī</hi>ti cinteti| sesamettha uttānameva| imasmiṃ pana sutte brāhmaṇena lokuttaramaggo pucchito, satthārāpi soyeva kathito| so hi sāmaṃ passitabbattā sandiṭṭhiko nāmāti|</p>

<p rend="subhead">4. paribbājakasuttavaṇṇanā</p>

<p rend="bodytext" n="55"><hi rend="paranum">55</hi><hi rend="dot">.</hi> catutthe <hi rend="bold">brāhmaṇaparibbājako</hi>ti brāhmaṇajātiko paribbājako, na khattiyādijātiko| <hi rend="bold">attatthampī</hi>ti diṭṭhadhammikasamparāyikaṃ lokiyalokuttaramissakaṃ attano atthaṃ|</p>

<p rend="subhead">5. nibbutasuttavaṇṇanā</p>

<p rend="bodytext" n="56"><hi rend="paranum">56</hi><hi rend="dot">.</hi> pañcame <hi rend="bold">akālika</hi>nti na kālantare pattabbaṃ| <hi rend="bold">opaneyyika</hi>nti paṭipattiyā upagantabbaṃ|</p>

<p rend="subhead">6. palokasuttavaṇṇanā</p>

<p rend="bodytext" n="57"><hi rend="paranum">57</hi><hi rend="dot">.</hi> chaṭṭhe <hi rend="bold">ācariyapācariyāna</hi>nti ācariyānañceva ācariyācariyānañca| <hi rend="bold">avīci maññe phuṭo ahosī</hi>ti yathā avīci mahānirayo nirantaraphuṭo nerayikasattehi paripuṇṇo, manussehi <pb ed="V" n="2.0140"/> evaṃ paripuṇṇo hoti| <hi rend="bold">kukkuṭasaṃpātikā</hi>ti ekagāmassa chadanapiṭṭhito uppatitvā itaragāmassa <pb ed="M" n="2.0142"/><pb ed="P" n="2.0257"/> chadanapiṭṭhe patanasaṅkhāto kukkuṭasaṃpāto etāsu atthīti kukkuṭasaṃpātikā| kukkuṭasaṃpādikātipi pāṭho, gāmantarato gāmantaraṃ kukkuṭānaṃ padasā gamanasaṅkhāto kukkuṭasaṃpādo etāsu atthīti attho| ubhayampetaṃ ghananivāsataṃyeva dīpeti| <hi rend="bold">adhammarāgarattā</hi>ti rāgo nāma ekanteneva adhammo, attano parikkhāresu pana uppajjamāno na adhammarāgoti adhippeto, paraparikkhāresu uppajjamānova adhammarāgoti| <hi rend="bold">visamalobhābhibhūtā</hi>ti lobhassa samakālo nāma natthi, ekantaṃ visamova esa| attanā pariggahitavatthumhi pana uppajjamāno samalobho nāma, parapariggahitavatthumhi uppajjamānova visamoti adhippeto| <hi rend="bold">micchādhammaparetā</hi>ti avatthupaṭisevanasaṅkhātena micchādhammena samannāgatā| <hi rend="bold">devo na sammā dhāraṃ anuppavecchatī</hi>ti vassitabbayutte kāle vassaṃ na vassati| <hi rend="bold">dubbhikkha</hi>nti dullabhabhikkhaṃ| <hi rend="bold">dussassa</hi>nti vividhasassānaṃ asampajjanena dussassaṃ| <hi rend="bold">setaṭṭhika</hi>nti sasse sampajjamāne pāṇakā patanti, tehi daṭṭhattā nikkhantanikkhantāni sālisīsāni setavaṇṇāni honti nissārāni| taṃ sandhāya vuttaṃ ‘‘setaṭṭhika’’nti| <hi rend="bold">salākāvutta</hi>nti vapitaṃ vapitaṃ sassaṃ salākāmattameva sampajjati, phalaṃ na detīti attho| <hi rend="bold">yakkhā</hi>ti yakkhādhipatino| <hi rend="bold">vāḷe amanusse ossajjantī</hi>ti caṇḍayakkhe manussapathe vissajjenti, te laddhokāsā mahājanaṃ jīvitakkhayaṃ pāpenti|</p>

<p rend="subhead">7. vacchagottasuttavaṇṇanā</p>

<p rend="bodytext" n="58"><hi rend="paranum">58</hi><hi rend="dot">.</hi> sattame <hi rend="bold">mahapphala</hi>nti mahāvipākaṃ| <hi rend="bold">dhammassa cānudhammaṃ byākarontī</hi>ti ettha <hi rend="bold">dhammo</hi> nāma kathitakathā, <hi rend="bold">anudhammo</hi> nāma kathitassa paṭikathanaṃ| <hi rend="bold">sahadhammiko</hi>ti sakāraṇo sahetuko| <hi rend="bold">vādānupāto</hi>ti vādassa anupāto, anupatanaṃ pavattīti attho| <hi rend="bold">gārayhaṃ</hi> <pb ed="P" n="2.0258"/> <hi rend="bold">ṭhāna</hi>nti garahitabbayuttaṃ kāraṇaṃ| idaṃ vuttaṃ hoti – bhotā gotamena vuttā sakāraṇā vādappavatti kiñcipi gārayhaṃ kāraṇaṃ na āgacchatīti| atha vā tehi parehi vuttā sakāraṇā vādappavatti kiñci gārayhaṃ kāraṇaṃ na āgacchatīti pucchati|</p>

<p rend="bodytext"><hi rend="bold">antarāyakaro</hi> <pb ed="M" n="2.0143"/> <hi rend="bold">hotī</hi>ti antarāyaṃ vināsaṃ kicchalābhakaṃ vilomakaṃ karoti| <hi rend="bold">pāripanthiko</hi>ti panthadūhanacoro| <hi rend="bold">khato ca hotī</hi>ti guṇakhananena khato hoti| <hi rend="bold">upahato</hi>ti guṇupaghāteneva upahato|</p>

<p rend="bodytext"><hi rend="bold">candanikāyā</hi>ti <pb ed="V" n="2.0141"/> asucikalalakūpe| <hi rend="bold">oligalle</hi>ti niddhamanakalale| <hi rend="bold">so cā</hi>ti so sīlavāti vuttakhīṇāsavo| <hi rend="bold">sīlakkhandhenā</hi>ti sīlarāsinā| sesapadesupi eseva nayo| ettha ca vimuttiñāṇadassanaṃ vuccati paccavekkhaṇañāṇaṃ, taṃ asekkhassa pavattattā asekkhanti vuttaṃ| itarāni sikkhāpariyosānappattatāya sayampi asekkhāneva| tāni ca pana lokuttarāni, paccavekkhaṇañāṇaṃ lokiyaṃ|</p>

<p rend="bodytext"><hi rend="bold">rohiṇīsū</hi>ti rattavaṇṇāsu| <hi rend="bold">sarūpāsū</hi>ti attano vacchakehi samānarūpāsu| <hi rend="bold">pārevatāsū</hi>ti kapotavaṇṇāsu| <hi rend="bold">danto</hi>ti nibbisevano| <hi rend="bold">puṅgavo</hi>ti usabho| <hi rend="bold">dhorayho</hi>ti dhuravāho| <hi rend="bold">kalyāṇajavanikkamo</hi>ti kalyāṇena ujunā javena gantā| <hi rend="bold">nāssa vaṇṇaṃ parikkhare</hi>ti assa goṇassa sarīravaṇṇaṃ na upaparikkhanti, dhuravahanakammameva pana upaparikkhanti| <hi rend="bold">yasmiṃ kasmiñci jātiye</hi>ti yattha katthaci kulajāte| <hi rend="bold">yāsu kāsuci etāsū</hi>ti etāsu khattiyādippabhedāsu yāsu kāsuci jātīsu|</p>

<p rend="bodytext"><hi rend="bold">brahmacariyassa kevalī</hi>ti brahmacariyassa kevalena samannāgato, paripuṇṇabhāvena yuttoti attho| khīṇāsavo hi sakalabrahmacārī nāma hoti| tenetaṃ vuttaṃ| <hi rend="bold">pannabhāro</hi>ti <pb ed="P" n="2.0259"/> oropitabhāro, khandhabhāraṃ kilesabhāraṃ kāmaguṇabhārañca oropetvā ṭhitoti attho| <hi rend="bold">katakicco</hi>ti catūhi maggehi kiccaṃ katvā ṭhito| <hi rend="bold">pāragū sabbadhammāna</hi>nti sabbadhammā vuccanti pañcakkhandhā dvādasāyatanāni aṭṭhārasa dhātuyo, tesaṃ sabbadhammānaṃ abhiññāpāraṃ, pariññāpāraṃ, pahānapāraṃ, bhāvanāpāraṃ, sacchikiriyāpāraṃ, samāpattipārañcāti chabbidhaṃ pāraṃ gatattā pāragū| <hi rend="bold">anupādāyā</hi>ti aggahetvā| <hi rend="bold">nibbuto</hi>ti kilesasantāparahito| <hi rend="bold">viraje</hi>ti rāgadosamoharajarahite|</p>

<p rend="bodytext"><hi rend="bold">avijānantā</hi>ti <pb ed="M" n="2.0144"/> khettaṃ ajānantā| <hi rend="bold">dummedhā</hi>ti nippaññā| <hi rend="bold">assutāvino</hi>ti khettavinicchayasavanena rahitā| <hi rend="bold">bahiddhā</hi>ti imamhā sāsanā bahiddhā| <hi rend="bold">na hi sante upāsare</hi>ti buddhapaccekabuddhakhīṇāsave uttamapurise na upasaṅkamanti| <hi rend="bold">dhīrasammate</hi>ti paṇḍitehi sammate sambhāvite| <hi rend="bold">mūlajātā patiṭṭhitā</hi>ti iminā sotāpannassa saddhaṃ dasseti| <hi rend="bold">kule vā idha jāyare</hi>ti idha vā manussaloke khattiyabrāhmaṇavessakule jāyanti| ayameva hi tividhā kulasampatti nāma| <hi rend="bold">anupubbena nibbānaṃ, adhigacchantī</hi>ti sīlasamādhipaññāti ime guṇe pūretvā anukkamena nibbānaṃ adhigacchantīti|</p>

<p rend="subhead">8. tikaṇṇasuttavaṇṇanā</p>

<p rend="bodytext" n="59"><hi rend="paranum">59</hi><hi rend="dot">.</hi> aṭṭhame <pb ed="V" n="2.0142"/> <hi rend="bold">tikaṇṇo</hi>ti tassa nāmaṃ| <hi rend="bold">upasaṅkamī</hi>ti ‘‘samaṇo kira gotamo paṇḍito, gacchissāmi tassa santika’’nti cintetvā bhuttapātarāso mahājanaparivuto upasaṅkami| <hi rend="bold">bhagavato sammukhā</hi>ti dasabalassa purato nisīditvā| <hi rend="bold">vaṇṇaṃ bhāsatī</hi>ti kasmā bhāsati? so kira ito pubbe tathāgatassa santikaṃ agatapubbo| athassa etadahosi – ‘‘buddhā nāma durāsadā, mayi paṭhamataraṃ akathente katheyya vā na vā| sace na kathessati, atha maṃ samāgamaṭṭhāne kathentaṃ <pb ed="P" n="2.0260"/> evaṃ vakkhanti ‘tvaṃ idha kasmā kathesi, yena te samaṇassa gotamassa santikaṃ gantvā vacanamattampi na laddha’nti| tasmā ‘evaṃ me ayaṃ garahā muccissatī’’’ti maññamāno bhāsati| kiñcāpi brāhmaṇānaṃ vaṇṇaṃ bhāsati, tathāgatassa pana ñāṇaṃ ghaṭṭessāmīti adhippāyeneva bhāsati| <hi rend="bold">evampi tevijjā brāhmaṇā</hi>ti tevijjakabrāhmaṇā evaṃpaṇḍitā evaṃdhīrā evaṃbyattā evaṃbahussutā evaṃvādino, evaṃsammatāti attho| <hi rend="bold">itipī</hi>ti iminā tesaṃ paṇḍitādiākāraparicchedaṃ dasseti| ettakena kāraṇena paṇḍitā…pe.… ettakena kāraṇena sammatāti ayañhi ettha attho|</p>

<p rend="bodytext"><hi rend="bold">yathā kathaṃ pana brāhmaṇā</hi>ti ettha <hi rend="bold">yathā</hi>ti kāraṇavacanaṃ, <hi rend="bold">kathaṃ panā</hi>ti pucchāvacanaṃ| idaṃ vuttaṃ hoti – kathaṃ pana, brāhmaṇa, brāhmaṇā tevijjaṃ <pb ed="M" n="2.0145"/> paññāpenti| yathā evaṃ sakkā hoti jānituṃ, taṃ kāraṇaṃ vadehīti| taṃ sutvā brāhmaṇo ‘‘jānanaṭṭhāneyeva maṃ sammāsambuddho pucchi, no ajānanaṭṭhāne’’ti attamano hutvā <hi rend="bold">idha, bho gotamā</hi>tiādimāha| tattha <hi rend="bold">ubhato</hi>ti dvīhipi pakkhehi| <hi rend="bold">mātito ca pitito cā</hi>ti yassa mātā brāhmaṇī, mātu mātā brāhmaṇī, tassāpi mātā brāhmaṇī| pitā brāhmaṇo, pitu pitā brāhmaṇo, tassāpi pitā brāhmaṇo, so ubhato sujāto mātito ca pitito ca| <hi rend="bold">saṃsuddhagahaṇiko</hi>ti yassa saṃsuddhā mātu gahaṇī, kucchīti attho| ‘‘samavepākiniyā gahaṇiyā’’ti pana ettha kammajatejodhātu gahaṇīti vuccati|</p>

<p rend="bodytext"><hi rend="bold">yāva sattamā pitāmahayugā</hi>ti ettha pitu pitā pitāmaho, pitāmahassa yugaṃ pitāmahayugaṃ| <hi rend="bold">yuga</hi>nti āyuppamāṇaṃ vuccati| abhilāpamattameva cetaṃ, atthato pana pitāmahoyeva pitāmahayugaṃ| tato uddhaṃ sabbepi pubbapurisā pitāmahaggahaṇeneva gahitā| evaṃ yāva sattamo puriso, tāva saṃsuddhagahaṇiko, atha <pb ed="P" n="2.0261"/> vā akkhitto anupakkuṭṭho jātivādenāti <pb ed="V" n="2.0143"/> dasseti| <hi rend="bold">akkhitto</hi>ti ‘‘apanetha etaṃ, kiṃ iminā’’ti evaṃ akkhitto anavakkhitto| <hi rend="bold">anupakkuṭṭho</hi>ti na upakkuṭṭho, na akkosaṃ vā nindaṃ vā pattapubbo| kena kāraṇenāti? <hi rend="bold">jātivādena</hi>| ‘‘itipi hīnajātiko eso’’ti evarūpena vacanenāti attho|</p>

<p rend="bodytext"><hi rend="bold">ajjhāyako</hi>ti idaṃ ‘‘na dānime jhāyanti, na dānime jhāyantīti kho, vāseṭṭha, ajjhāyakā ajjhāyakāteva tatiyaṃ akkharaṃ upanibbatta’’nti (dī. ni. 3.132) evaṃ paṭhamakappikakāle jhānavirahitānaṃ brāhmaṇānaṃ garahavacanaṃ uppannaṃ| idāni pana taṃ ajjhāyatīti ajjhāyako, mante parivattetīti iminā atthena pasaṃsāvacanaṃ katvā voharanti| mante dhāretīti <hi rend="bold">mantadharo</hi>|</p>

<p rend="bodytext"><hi rend="bold">tiṇṇaṃ vedāna</hi>nti irubbedayajubbedasāmabbedānaṃ| oṭṭhapahatakaraṇavasena pāraṃ gatoti <hi rend="bold">pāragū</hi>| saha nighaṇḍunā ca keṭubhena ca <hi rend="bold">sanighaṇḍukeṭubhānaṃ| nighaṇḍū</hi>ti nāmanighaṇḍurukkhādīnaṃ vevacanapakāsakasatthaṃ| <hi rend="bold">keṭubha</hi>nti kiriyākappavikappo kavīnaṃ upakārāya satthaṃ| saha akkharappabhedena <pb ed="M" n="2.0146"/> <hi rend="bold">sākkharappabhedānaṃ| akkharappabhedo</hi>ti sikkhā ca nirutti ca| <hi rend="bold">itihāsapañcamāna</hi>nti āthabbaṇavedaṃ catutthaṃ katvā itiha āsa, itiha āsāti īdisavacanapaṭisaṃyutto purāṇakathāsaṅkhāto khattavijjāsaṅkhāto vā itihāso pañcamo etesanti itihāsapañcamā| tesaṃ itihāsapañcamānaṃ vedānaṃ|</p>

<p rend="bodytext">padaṃ tadavasesañca byākaraṇaṃ adhīyati vedeti cāti <hi rend="bold">padako veyyākaraṇo| lokāyataṃ</hi> vuccati vitaṇḍavādasatthaṃ| <hi rend="bold">mahāpurisalakkhaṇa</hi>nti mahāpurisānaṃ buddhādīnaṃ lakkhaṇadīpakaṃ dvādasasahassaganthapamāṇaṃ satthaṃ, yattha soḷasasahassagāthāpadaparimāṇā buddhamantā nāma ahesuṃ, yesaṃ vasena ‘‘iminā lakkhaṇena samannāgatā buddhā nāma honti<pb ed="P" n="2.0262"/>, iminā paccekabuddhā, dve aggasāvakā, asīti mahāsāvakā, buddhamātā, buddhapitā, aggupaṭṭhākā, aggupaṭṭhāyikā, rājā cakkavattī’’ti ayaṃ viseso ñāyati| <hi rend="bold">anavayo</hi>ti imesu lokāyatamahāpurisalakkhaṇesu anūno paripūrakārī, avayo na hotīti vuttaṃ hoti| avayo nāma yo tāni atthato ca ganthato ca sandhāretuṃ na sakkoti| atha vā <hi rend="bold">anavayo</hi>ti anu avayo, sandhivasena ukāralopo| anu avayo paripuṇṇasippoti attho|</p>

<p rend="bodytext"><hi rend="bold">tena</hi> <pb ed="V" n="2.0144"/> <hi rend="bold">hī</hi>ti idaṃ bhagavā naṃ āyācantaṃ disvā ‘‘idānissa pañhaṃ kathetuṃ kālo’’ti ñatvā āha| tassattho – yasmā maṃ āyācasi, tasmā suṇāhīti| <hi rend="bold">vivicceva kāmehī</hi>tiādi visuddhimagge (visuddhi. 1.70) vitthāritameva| idha panetaṃ tissannaṃ vijjānaṃ pubbabhāgapaṭipattidassanatthaṃ vuttanti veditabbaṃ| tattha dvinnaṃ vijjānaṃ anupadavaṇṇanā ceva bhāvanānayo ca visuddhimagge (visuddhi. 2.402 ādayo) vitthāritova|</p>

<p rend="bodytext"><hi rend="bold">paṭhamā vijjā</hi>ti paṭhamaṃ uppannāti paṭhamā, viditakaraṇaṭṭhena vijjā| kiṃ viditaṃ karoti? pubbenivāsaṃ| <hi rend="bold">avijjā</hi>ti tasseva pubbenivāsassa aviditakaraṇaṭṭhena tappaṭicchādako moho vuccati| <hi rend="bold">tamo</hi>ti sveva moho paṭicchādakaṭṭhena tamoti vuccati| <hi rend="bold">āloko</hi>ti sāyeva vijjā obhāsakaraṇaṭṭhena ālokoti vuccati| ettha ca vijjā adhigatāti ayaṃ attho<pb ed="M" n="2.0147"/>| sesaṃ pasaṃsāvacanaṃ| yojanā panettha ayamassa vijjā adhigatā, athassa adhigatavijjassa avijjā vihatā vinaṭṭhāti attho| kasmā? yasmā vijjā uppannā| itarasmimpi padadvaye eseva nayo| <hi rend="bold">yathā ta</hi>nti ettha <hi rend="bold">yathā</hi>ti opammaṃ, <hi rend="bold">ta</hi>nti nipātamattaṃ| satiyā avippavāsena <hi rend="bold">appamattassa</hi>| vīriyātāpena <hi rend="bold">ātāpino</hi>| kāye ca jīvite ca anapekkhatāya <hi rend="bold">pahitattassa</hi>| pesitattassāti attho| idaṃ vuttaṃ hoti – yathā appamattassa ātāpino pahitattassa viharato avijjā vihaññeyya, vijjā uppajjeyya| tamo vihaññeyya, āloko uppajjeyya, evameva tassa avijjā vihatā<pb ed="P" n="2.0263"/>, vijjā uppannā| tamo vihato, āloko uppanno| etassa tena padhānānuyogassa anurūpameva phalaṃ laddhanti|</p>

<p rend="bodytext">cutūpapātakathāyaṃ <hi rend="bold">vijjā</hi>ti dibbacakkhuñāṇavijjā| <hi rend="bold">avijjā</hi>ti sattānaṃ cutipaṭisandhippaṭicchādikā avijjā| sesaṃ vuttanayameva|</p>

<p rend="bodytext">tatiyavijjāya <hi rend="bold">so evaṃ samāhite citte</hi>ti vipassanāpādakaṃ catutthajjhānacittaṃ veditabbaṃ| <hi rend="bold">āsavānaṃ khayañāṇāyā</hi>ti arahattamaggañāṇatthāya| arahattamaggo hi āsavavināsanato āsavānaṃ khayoti vuccati, tatra cetaṃ ñāṇaṃ tattha pariyāpannattāti| <hi rend="bold">cittaṃ abhininnāmetī</hi>ti vipassanācittaṃ abhinīharati| <hi rend="bold">so idaṃ dukkha</hi>nti evamādīsu ettakaṃ dukkhaṃ, na ito bhiyyoti sabbampi dukkhasaccaṃ sarasalakkhaṇappaṭivedhena yathābhūtaṃ pajānāti paṭivijjhati, tassa ca dukkhassa nibbattikaṃ taṇhaṃ ‘‘ayaṃ dukkhasamudayo’’ti, tadubhayampi yaṃ ṭhānaṃ patvā nirujjhati<pb ed="V" n="2.0145"/>, taṃ tesaṃ apavattiṃ nibbānaṃ ‘‘ayaṃ dukkhanirodho’’ti| tassa ca sampāpakaṃ ariyamaggaṃ ‘‘ayaṃ dukkhanirodhagāminī paṭipadā’’ti sarasalakkhaṇappaṭivedhena yathābhūtaṃ pajānāti paṭivijjhatīti evamattho veditabbo|</p>

<p rend="bodytext">evaṃ sarūpato saccāni dassetvā idāni kilesavasena pariyāyato dassento <hi rend="bold">ime āsavā</hi>tiādimāha| <hi rend="bold">tassa evaṃ jānato evaṃ passato</hi>ti tassa bhikkhuno evaṃ jānantassa evaṃ passantassa| saha vipassanāya koṭippattaṃ maggaṃ kathesi| <hi rend="bold">kāmāsavā</hi>ti kāmāsavato| <hi rend="bold">vimuccatī</hi>ti iminā maggakkhaṇaṃ dasseti| maggakkhaṇe hi cittaṃ vimuccati, phalakkhaṇe <pb ed="M" n="2.0148"/> vimuttaṃ hoti| <hi rend="bold">vimuttasmiṃ vimuttamiti ñāṇa</hi>nti iminā paccavekkhaṇañāṇaṃ dasseti| <hi rend="bold">khīṇā jātī</hi>tiādīhi tassa bhūmiṃ| tena hi ñāṇena so paccavekkhanto khīṇā jātītiādīni pajānāti| katamā panassa <pb ed="P" n="2.0264"/> jāti khīṇā, kathañca naṃ pajānātīti? na tāvassa atītā jāti khīṇā pubbeva khīṇattā, na anāgatā, anāgate vāyāmābhāvato, na paccuppannā, vijjamānattā| yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti, sā maggassa bhāvitattā anuppādadhammataṃ āpajjanena khīṇā| taṃ so maggabhāvanāya pahīnakilese paccavekkhitvā kilesābhāve vijjamānampi kammaṃ āyatiappaṭisandhikaṃ hotīti jānanto pajānāti|</p>

<p rend="bodytext"><hi rend="bold">vusita</hi>nti vutthaṃ parivutthaṃ, kataṃ caritaṃ niṭṭhitanti attho| <hi rend="bold">brahmacariya</hi>nti maggabrahmacariyaṃ| puthujjanakalyāṇakena hi saddhiṃ satta sekkhā brahmacariyavāsaṃ vasanti nāma, khīṇāsavo vutthavāso| tasmā so attano brahmacariyavāsaṃ paccavekkhanto ‘‘vusitaṃ brahmacariya’’nti pajānāti| <hi rend="bold">kataṃ karaṇīya</hi>nti catūsu saccesu catūhi maggehi pariññāpahānasacchikiriyābhāvanābhisamayavasena soḷasavidhampi kiccaṃ niṭṭhāpitanti attho| puthujjanakalyāṇakādayo hi taṃ kiccaṃ karonti, khīṇāsavo katakaraṇīyo| tasmā so attano karaṇīyaṃ paccavekkhanto ‘‘kataṃ karaṇīya’’nti pajānāti| <hi rend="bold">nāparaṃ itthattāyā</hi>ti puna itthabhāvāya, evaṃ soḷasavidhakiccabhāvāya kilesakkhayāya vā maggabhāvanākiccaṃ me natthīti pajānāti| atha vā <hi rend="bold">itthattāyā</hi>ti itthabhāvato, imasmā evaṃ pakārā idāni vattamānakkhandhasantānā aparaṃ khandhasantānaṃ mayhaṃ natthi, ime pana pañcakkhandhā pariññātā tiṭṭhanti chinnamūlakā rukkhā viya| te carimakaviññāṇanirodhena anupādāno viya jātavedo nibbāyissantīti pajānāti| idha <pb ed="V" n="2.0146"/> <hi rend="bold">vijjā</hi>ti arahattamaggañāṇavijjā| <hi rend="bold">avijjā</hi>ti catusaccappaṭicchādikā avijjā| sesaṃ vuttanayameva|</p>

<p rend="bodytext"><hi rend="bold">anuccāvacasīlassā</hi>ti yassa sīlaṃ kālena hāyati, kālena vaḍḍhati, so uccāvacasīlo nāma hoti| khīṇāsavassa pana sīlaṃ <pb ed="P" n="2.0265"/> ekantavaḍḍhitameva| tasmā so anuccāvacasīlo nāma hoti| <hi rend="bold">vasībhūta</hi>nti <pb ed="M" n="2.0149"/> vasippattaṃ| <hi rend="bold">susamāhita</hi>nti suṭṭhu samāhitaṃ, ārammaṇamhi suṭṭhapitaṃ| <hi rend="bold">dhīra</hi>nti dhitisampannaṃ| <hi rend="bold">maccuhāyina</hi>nti maccuṃ jahitvā ṭhitaṃ| <hi rend="bold">sabbappahāyina</hi>nti sabbe pāpadhamme pajahitvā ṭhitaṃ| <hi rend="bold">buddha</hi>nti catusaccabuddhaṃ| <hi rend="bold">antimadehina</hi>nti sabbapacchimasarīradhārinaṃ| <hi rend="bold">taṃ namassanti gotama</hi>nti taṃ gotamagottaṃ buddhasāvakā namassanti| atha vā gotamabuddhassa sāvakopi gotamo, taṃ gotamaṃ devamanussā namassantīti attho|</p>

<p rend="bodytext"><hi rend="bold">pubbenivāsa</hi>nti pubbenivutthakkhandhaparamparaṃ| <hi rend="bold">yovetī</hi>ti yo aveti avagacchati| yovedītipi pāṭho| yo avedi, viditaṃ pākaṭaṃ katvā ṭhitoti attho| <hi rend="bold">saggāpāyañca passatī</hi>ti cha kāmāvacare nava brahmaloke cattāro ca apāye passati| <hi rend="bold">jātikkhayaṃ patto</hi>ti arahattaṃ patto| <hi rend="bold">abhiññāvosito</hi>ti jānitvā kiccavosānena vosito| <hi rend="bold">munī</hi>ti moneyyena samannāgato khīṇāsavamuni| <hi rend="bold">etāhī</hi>ti heṭṭhā niddiṭṭhāhi pubbenivāsañāṇādīhi| <hi rend="bold">nāññaṃ lapitalāpana</hi>nti yo panañño tevijjoti aññehi lapitavacanamattameva lapati, tamahaṃ tevijjoti na vadāmi, attapaccakkhato ñatvā parassapi tisso vijjā kathentamevāhaṃ tevijjoti vadāmīti attho| <hi rend="bold">kala</hi>nti koṭṭhāsaṃ| <hi rend="bold">nāgghatī</hi>ti na pāpuṇāti| idāni brāhmaṇo bhagavato kathāya pasanno pasannākāraṃ karonto <hi rend="bold">abhikkanta</hi>ntiādimāha|</p>

<p rend="subhead">9. jāṇussoṇisuttavaṇṇanā</p>

<p rend="bodytext" n="60"><hi rend="paranum">60</hi><hi rend="dot">.</hi> navame <hi rend="bold">yassassū</hi>ti yassa bhaveyyuṃ| <hi rend="bold">yañño</hi>tiādīsu yajitabboti yañño, deyyadhammassetaṃ nāmaṃ| <hi rend="bold">saddha</hi>nti <pb ed="P" n="2.0266"/> matakabhattaṃ| <hi rend="bold">thālipāko</hi>ti varapurisānaṃ dātabbayuttaṃ bhattaṃ| <hi rend="bold">deyyadhamma</hi>nti vuttāvasesaṃ yaṃkiñci deyyadhammaṃ nāma| <hi rend="bold">tevijjesu brāhmaṇesu dānaṃ dadeyyā</hi>ti sabbametaṃ dānaṃ tevijjesu dadeyya, tevijjā brāhmaṇāva paṭiggahetuṃ yuttāti dasseti| sesamettha heṭṭhā vuttanayamevāti|</p>

<p rend="subhead">10. saṅgāravasuttavaṇṇanā</p>

<p rend="bodytext" n="61"><hi rend="paranum">61</hi><hi rend="dot">.</hi> dasame <pb ed="V" n="2.0147"/> <hi rend="bold">saṅgāravo</hi>ti evaṃnāmako rājagahanagare jiṇṇapaṭisaṅkharaṇakārako āyuttakabrāhmaṇo| <hi rend="bold">upasaṅkamī</hi>ti bhuttapātarāso hutvā mahājanaparivuto upasaṅkami| <hi rend="bold">mayamassū</hi>ti ettha <hi rend="bold">assū</hi>ti <pb ed="M" n="2.0150"/> nipātamattaṃ, mayaṃ, bho gotama, brāhmaṇā nāmāti idameva atthapadaṃ| <hi rend="bold">yaññaṃ yajāmā</hi>ti bāhirasamaye sabbacatukkena sabbaṭṭhakena sabbasoḷasakena sabbadvattiṃsāya sabbacatusaṭṭhiyā sabbasatena sabbapañcasatenāti ca evaṃ pāṇaghātapaṭisaṃyutto yañño nāma hoti| taṃ sandhāyevamāha| <hi rend="bold">anekasārīrika</hi>nti anekasarīrasambhavaṃ| <hi rend="bold">yadida</hi>nti yā esā| <hi rend="bold">yaññādhikaraṇa</hi>nti yajanakāraṇā ceva yājanakāraṇā cāti attho| ekasmiñhi bahūnaṃ dadantepi dāpentepi bahūsupi bahūnaṃ dentesupi dāpentesupi puññapaṭipadā anekasārīrikā nāma hoti| taṃ sandhāyetaṃ vuttaṃ| tuyhañca tuyhañca yajāmīti vadantassāpi tvañca tvañca yajāhīti āṇāpentassāpi ca anekasārīrikāva hoti| tampi sandhāyetaṃ vuttaṃ| <hi rend="bold">yassa vā tassa vā</hi>ti yasmā vā tasmā vā| <hi rend="bold">ekamattānaṃ dametī</hi>ti attano indriyadamanavasena ekaṃ attānameva dameti| <hi rend="bold">ekamattānaṃ sametī</hi>ti attano rāgādisamanavasena ekaṃ attānameva sameti| <hi rend="bold">parinibbāpetī</hi>ti <pb ed="P" n="2.0267"/> rāgādiparinibbāneneva parinibbāpeti| <hi rend="bold">evamassāya</hi>nti evaṃ santepi ayaṃ|</p>

<p rend="bodytext">evamidaṃ brāhmaṇassa kathaṃ sutvā satthā cintesi – ‘‘ayaṃ brāhmaṇo pasughātakasaṃyuttaṃ mahāyaññaṃ anekasārīrikaṃ puññapaṭipadaṃ vadeti, pabbajjāmūlakaṃ pana puññuppattipaṭipadaṃ ekasārīrikanti vadeti| nevāyaṃ ekasārīrikaṃ jānāti, na anekasārīrikaṃ, handassa ekasārīrikañca anekasārīrikañca paṭipadaṃ desessāmī’’ti upari desanaṃ vaḍḍhento <hi rend="bold">tena hi brāhmaṇā</hi>tiādimāha| tattha <hi rend="bold">yathā te khameyyā</hi>ti yathā tuyhaṃ rucceyya| <hi rend="bold">idha tathāgato loke uppajjatī</hi>tiādi visuddhimagge vitthāritameva| <hi rend="bold">ethāyaṃ maggo</hi>ti etha tumhe, ahamanusāsāmi, ayaṃ maggo| <hi rend="bold">ayaṃ paṭipadā</hi>ti tasseva vevacanaṃ| <hi rend="bold">yathā paṭipanno</hi>ti yena maggena paṭipanno| <hi rend="bold">anuttaraṃ brahmacariyogadha</hi>nti arahattamaggasaṅkhātassa brahmacariyassa anuttaraṃ ogadhaṃ uttamapatiṭṭhābhūtaṃ nibbānaṃ| <hi rend="bold">iccāya</hi>nti iti ayaṃ|</p>

<p rend="bodytext"><hi rend="bold">appaṭṭhatarā</hi>ti yattha bahūhi veyyāvaccakarehi vā upakaraṇehi vā attho natthi| <hi rend="bold">appasamārambhatarā</hi>ti yattha bahūnaṃ kammacchedavasena pīḷāsaṅkhāto <pb ed="M" n="2.0151"/> samārambho natthi| <hi rend="bold">seyyathāpi bhavaṃ gotamo<pb ed="V" n="2.0148"/>, bhavaṃ cānando, ete me pujjā</hi>ti yathā bhavaṃ gotamo, bhavañcānando, evarūpā mama pūjitā, tumheyeva dve janā mayhaṃ pujjā ca pāsaṃsā cāti imamatthaṃ sandhāyetaṃ vadati| tassa kira evaṃ ahosi – ‘‘ānandatthero maṃyeva imaṃ pañhaṃ kathāpetukāmo, attano kho pana vaṇṇe vutte padussanako nāma natthī’’ti| tasmā pañhaṃ akathetukāmo vaṇṇabhaṇanena vikkhepaṃ karonto evamāha|</p>

<p rend="bodytext"><hi rend="bold">na</hi> <pb ed="P" n="2.0268"/> <hi rend="bold">kho tyāha</hi>nti na kho te ahaṃ| theropi kira cintesi – ‘‘ayaṃ brāhmaṇo pañhaṃ akathetukāmo parivattati, imaṃ pañhaṃ etaṃyeva kathāpessāmī’’ti| tasmā naṃ evamāha|</p>

<p rend="bodytext"><hi rend="bold">sahadhammika</hi>nti sakāraṇaṃ| <hi rend="bold">saṃsādetī</hi>ti saṃsīdāpeti| <hi rend="bold">no vissajjetī</hi>ti na katheti| <hi rend="bold">yaṃnūnāhaṃ parimoceyya</hi>nti yaṃnūnāhaṃ ubhopete vihesato parimoceyyaṃ| brāhmaṇo hi ānandena pucchitaṃ pañhaṃ akathento viheseti, ānandopi brāhmaṇaṃ akathentaṃ kathāpento| iti ubhopete vihesato mocessāmīti cintetvā evamāha| <hi rend="bold">kā nvajjā</hi>ti kā nu ajja| <hi rend="bold">antarākathā udapādī</hi>ti aññissā kathāya antarantare katarā kathā uppajjīti pucchati| tadā kira rājantepure tīṇi pāṭihāriyāni ārabbha kathā udapādi, taṃ pucchāmīti satthā evamāha| atha brāhmaṇo ‘‘idāni vattuṃ sakkhissāmī’’ti rājantepure uppannaṃ kathaṃ ārocento <hi rend="bold">ayaṃ khvajja, bho gotamā</hi>tiādimāha| tattha <hi rend="bold">ayaṃ khvajjā</hi>ti ayaṃ kho ajja| <hi rend="bold">pubbe suda</hi>nti ettha <hi rend="bold">suda</hi>nti nipātamattaṃ| <hi rend="bold">uttari manussadhammā</hi>ti dasakusalakammapathasaṅkhātā manussadhammā uttariṃ| <hi rend="bold">iddhipāṭihāriyaṃ dassesu</hi>nti bhikkhācāraṃ gacchantā ākāseneva gamiṃsu ceva āgamiṃsu cāti evaṃ pubbe pavattaṃ ākāsagamanaṃ sandhāyevamāha| <hi rend="bold">etarahi pana bahutarā ca bhikkhū</hi>ti idaṃ so brāhmaṇo ‘‘pubbe bhikkhū ‘cattāro paccaye uppādessāmā’ti maññe evamakaṃsu, idāni paccayānaṃ uppannabhāvaṃ ñatvā soppena ceva pamādena ca vītināmentī’’ti laddhiyā evamāha|</p>

<p rend="bodytext"><hi rend="bold">pāṭihāriyānī</hi>ti <pb ed="M" n="2.0152"/> paccanīkapaṭiharaṇavasena pāṭihāriyāni| <hi rend="bold">iddhipāṭihāriya</hi>nti ijjhanavasena iddhi, paṭiharaṇavasena pāṭihāriyaṃ, iddhiyeva pāṭihāriyaṃ iddhipāṭihāriyaṃ| itaresupi <pb ed="P" n="2.0269"/> eseva nayo| <hi rend="bold">anekavihitaṃ iddhividha</hi>ntiādīnaṃ attho ceva bhāvanānayo ca visuddhimagge (visuddhi. 2.365) vitthāritova|</p>

<p rend="bodytext"><hi rend="bold">nimittena</hi> <pb ed="V" n="2.0149"/> <hi rend="bold">ādisatī</hi>ti āgatanimittena vā gatanimittena vā ṭhitanimittena vā ‘‘idaṃ nāma bhavissatī’’ti katheti| tatridaṃ vatthu – eko kira rājā tisso muttā gahetvā purohitaṃ pucchi ‘‘kiṃ me, ācariya, hatthe’’ti| so ito cito ca olokesi, tena ca samayena ekā sarabū ‘‘makkhikaṃ gahessāmī’’ti pakkhantā, gahaṇakāle makkhikā palātā| so makkhikāya muttattā ‘‘muttā mahārājā’’ti āha| muttā tāva hontu, kati muttāti| so puna nimittaṃ olokesi| athāvidūre kukkuṭo tikkhattuṃ saddaṃ nicchāresi| brāhmaṇo ‘‘tisso mahārājā’’ti āha| evaṃ ekacco āgatanimittena katheti| etenupāyena gataṭhitanimittehipi kathanaṃ veditabbaṃ| <hi rend="bold">evampi te mano</hi>ti evaṃ tava mano somanassito vā domanassito vā kāmavitakkādisaṃyutto vāti| dutiyaṃ tasseva vevacanaṃ| <hi rend="bold">itipi te citta</hi>nti itipi tava cittaṃ, imañca imañca atthaṃ cintayamānaṃ pavattatīti attho| <hi rend="bold">bahuṃ cepi ādisatī</hi>ti bahuṃ cepi katheti| <hi rend="bold">tatheva taṃ hotī</hi>ti yathā kathitaṃ, tatheva hoti|</p>

<p rend="bodytext"><hi rend="bold">amanussāna</hi>nti yakkhapisācādīnaṃ| <hi rend="bold">devatāna</hi>nti cātumahārājikādīnaṃ| <hi rend="bold">saddaṃ sutvā</hi>ti aññassa cittaṃ ñatvā kathentānaṃ sutvā| <hi rend="bold">vitakkavipphārasadda</hi>nti vitakkavipphāravasena uppannaṃ vippalapantānaṃ suttappamattādīnaṃ saddaṃ| <hi rend="bold">sutvā</hi>ti taṃ sutvā| yaṃ vitakkayato tassa so saddo uppanno, tassa vasena ‘‘evampi te mano’’tiādisati|</p>

<p rend="bodytext">tatrimāni vatthūni – eko kira manusso ‘‘aṭṭaṃ karissāmī’’ti gāmā nagaraṃ gacchanto <pb ed="P" n="2.0270"/> nikkhantaṭṭhānato paṭṭhāya ‘‘vinicchayasabhāyaṃ rañño ca rājamahāmattānañca idaṃ kathessāmi idaṃ kathessāmī’’ti vitakkento rājakulaṃ gato viya rañño purato ṭhito viya aṭṭakārakena saddhiṃ <pb ed="M" n="2.0153"/> kathento viya ca ahosi, tassa taṃ vitakkavipphāravasena niccharantaṃ saddaṃ sutvā eko puriso ‘‘kenaṭṭhena gacchasī’’ti āha| aṭṭakammenāti| gaccha, jayo te bhavissatīti| so gantvā aṭṭaṃ katvā jayameva pāpuṇi|</p>

<p rend="bodytext">aparopi thero moḷiyagāme piṇḍāya cari| atha naṃ nikkhamantaṃ ekā dārikā aññavihitā na addasa| so gāmadvāre ṭhatvā nivattitvā oloketvā taṃ disvā vitakkento agamāsi| gacchantoyeva ca ‘‘kiṃ nu kho kurumānā dārikā na addasā’’ti vacībhedaṃ akāsi| passe ṭhito eko puriso sutvā ‘‘tumhe, bhante, moḷiyagāme caritthā’’ti āha|</p>

<p rend="bodytext"><hi rend="bold">manosaṅkhārā</hi> <pb ed="V" n="2.0150"/> <hi rend="bold">paṇihitā</hi>ti cittasaṅkhārā suṭṭhapitā| <hi rend="bold">vitakkessatī</hi>ti vitakkayissati pavattayissatīti pajānāti| pajānanto ca āgamanena jānāti, pubbabhāgena jānāti, antosamāpattiyaṃ cittaṃ apaloketvā jānāti| <hi rend="bold">āgamanena jānāti</hi> nāma kasiṇaparikammakāleyeva ‘‘yenākārenesa kasiṇabhāvanaṃ āraddho paṭhamajjhānaṃ vā…pe.… catutthajjhānaṃ vā aṭṭha vā samāpattiyo nibbattessatī’’ti jānāti| <hi rend="bold">pubbabhāgena jānāti</hi> nāma paṭhamavipassanāya āraddhāyayeva jānāti, ‘‘yenākārena esa vipassanaṃ āraddho sotāpattimaggaṃ vā nibbattessati…pe.… arahattamaggaṃ vā nibbattessatī’’ti jānāti| <hi rend="bold">antosamāpattiyaṃ cittaṃ oloketvā jānāti</hi> nāma – ‘‘yenākārena imassa manosaṅkhārā suṭṭhapitā, imassa nāma cittassa anantarā imaṃ nāma vitakkaṃ vitakkessati, ito vuṭṭhitassa etassa hānabhāgiyo vā samādhi bhavissati <pb ed="P" n="2.0271"/> ṭhitibhāgiyo vā visesabhāgiyo vā nibbedhabhāgiyo vā, abhiññāyo vā nibbattessatī’’ti jānāti| tattha puthujjano cetopariyañāṇalābhī puthujjanānaṃyeva cittaṃ jānāti, na ariyānaṃ| ariyesupi heṭṭhimo uparimassa cittaṃ na jānāti, uparimo pana heṭṭhimassa jānāti| etesu ca sotāpanno sotāpattiphalasamāpattiṃ samāpajjati…pe.… arahā arahattaphalasamāpattiṃ samāpajjati| uparimo heṭṭhimaṃ na samāpajjati| tesañhi heṭṭhimā heṭṭhimā samāpatti tatravattiyeva hoti| <hi rend="bold">tatheva taṃ</hi> <pb ed="M" n="2.0154"/> <hi rend="bold">hotī</hi>ti etaṃ ekaṃsena tatheva hoti| cetopariyañāṇavasena ñātañhi aññathābhāvi nāma natthi|</p>

<p rend="bodytext"><hi rend="bold">evaṃ vitakkethā</hi>ti evaṃ nekkhammavitakkādayo pavattentā vitakketha| <hi rend="bold">mā evaṃ vitakkayitthā</hi>ti evaṃ kāmavitakkādayo pavattentā mā vitakkayittha| <hi rend="bold">evaṃ manasi karothā</hi>ti evaṃ aniccasaññameva, dukkhasaññādīsu vā aññataraṃ manasi karotha| <hi rend="bold">mā eva</hi>nti niccantiādinā nayena mā manasā karittha| <hi rend="bold">ida</hi>nti idaṃ pañcakāmaguṇarāgaṃ pajahatha| <hi rend="bold">idañca upasampajjā</hi>ti idaṃ catumaggaphalappabhedaṃ lokuttaradhammameva upasampajja pāpuṇitvā nipphādetvā viharatha|</p>

<p rend="bodytext"><hi rend="bold">māyāsahadhammarūpaṃ viya khāyatī</hi>ti māyāya samānakāraṇajātikaṃ viya hutvā upaṭṭhāti| māyākāropi hi udakaṃ gahetvā telaṃ karoti, telaṃ gahetvā udakanti evaṃ anekarūpaṃ māyaṃ dasseti| idampi pāṭihāriyaṃ tathārūpamevāti| <hi rend="bold">idampi me, bho gotama, pāṭihāriyaṃ māyāsahadhammarūpaṃ viya khāyatī</hi>ti cintāmaṇikavijjāsarikkhakataṃ sandhāya evaṃ āha| cintāmaṇikavijjaṃ <pb ed="V" n="2.0151"/> jānantāpi hi āgacchantameva disvā ‘‘ayaṃ idaṃ nāma vitakkento āgacchatī’’ti jānanti| tathā ‘‘idaṃ nāma vitakkento ṭhito, idaṃ nāma vitakkento nisinno, idaṃ nāma vitakkento nipanno’’ti jānanti|</p>

<p rend="bodytext"><hi rend="bold">abhikkantatara</hi>nti <pb ed="P" n="2.0272"/> sundarataraṃ| <hi rend="bold">paṇītatara</hi>nti uttamataraṃ| <hi rend="bold">bhavañhi gotamo avitakkaṃ avicāra</hi>nti idha brāhmaṇo avasesaṃ ādesanāpāṭihāriyaṃ bāhirakanti na gaṇhi| idañca pana sabbaṃ so brāhmaṇo tathāgatassa vaṇṇaṃ kathentoyeva āha| <hi rend="bold">addhā kho tyāya</hi>nti ekaṃseneva tayā ayaṃ| <hi rend="bold">āsajja upanīya vācā bhāsitā</hi>ti mama guṇe ghaṭṭetvā mameva guṇānaṃ santikaṃ upanītā vācā bhāsitā| <hi rend="bold">apica tyāhaṃ byākarissāmī</hi>ti apica te ahameva kathessāmīti| sesaṃ uttānatthamevāti|</p>

<trailer rend="centre">brāhmaṇavaggo paṭhamo|</trailer>
</div>

<div id="an3_2_2" n="an3_2_2" type="vagga">
<head rend="chapter"><readunit id="a3-7">(7) 2. mahāvaggo</readunit></head>

<p rend="subhead">1. titthāyatanasuttavaṇṇanā</p>

<p rend="bodytext" n="62"><hi rend="paranum">62</hi><hi rend="dot">.</hi> dutiyassa <pb ed="V" n="2.0152"/><pb ed="M" n="2.0155"/> paṭhame <hi rend="bold">titthāyatanānī</hi>ti titthabhūtāni āyatanāni, titthiyānaṃ vā āyatanāni| tattha titthaṃ jānitabbaṃ, titthakarā jānitabbā, titthiyā jānitabbā, titthiyasāvakā jānitabbā| titthaṃ nāma dvāsaṭṭhi diṭṭhiyo| titthikarā nāma tāsaṃ diṭṭhīnaṃ uppādakā| titthiyā nāma yesaṃ tā diṭṭhiyo ruccanti khamanti| titthiyasāvakā nāma tesaṃ paccayadāyakā| <hi rend="bold">āyatana</hi>nti ‘‘kambojo assānaṃ āyatanaṃ, gunnaṃ dakkhiṇāpatho āyatana’’nti ettha sañjātiṭṭhānaṃ āyatanaṃ nāma|</p>

<p rend="gatha1">‘‘manorame āyatane, sevanti naṃ vihaṅgamā|</p>

<p rend="gathalast">chāyaṃ chāyatthino yanti, phalatthaṃ phalabhojino’’ti|| (a. ni. 5.38) –</p>

<p rend="unindented">ettha samosaraṇaṭṭhānaṃ| ‘‘pañcimāni, bhikkhave, vimuttāyatanānī’’ti (a. ni. 5.26) ettha kāraṇaṃ| taṃ <pb ed="P" n="2.0273"/> idha sabbampi labbhati| sabbepi hi diṭṭhigatikā sañjāyamānā imesuyeva tīsu ṭhānesu sañjāyanti, samosaraṇamānāpi etesuyeva tīsu ṭhānesu samosaranti sannipatanti, diṭṭhigatikabhāve ca nesaṃ etāneva tīṇi kāraṇānīti titthabhūtāni sañjātiādinā atthena āyatanānītipi titthāyatanāni| tenevatthena titthiyānaṃ āyatanānītipi titthāyatanāni| <hi rend="bold">samanuyuñjiyamānānī</hi>ti kā nāmetā diṭṭhiyoti evaṃ pucchiyamānāni| <hi rend="bold">samanugāhiyamānānī</hi>ti kiṃkāraṇā etā diṭṭhiyo uppannāti evaṃ sammā anuggāhiyamānāni| <hi rend="bold">samanubhāsiyamānānī</hi>ti paṭinissajjetha etāni pāpakāni diṭṭhigatānīti evaṃ sammā anusāsiyamānāni| apica tīṇipi etāni anuyogapucchāvevacanāneva| tena vuttaṃ aṭṭhakathāyaṃ – ‘‘samanuyuñjatīti vā samanuggāhatīti vā samanubhāsatīti vā esese ekaṭṭhe same samabhāge tajjāte taññevā’’ti|</p>

<p rend="bodytext"><hi rend="bold">parampi</hi> <pb ed="V" n="2.0153"/> <hi rend="bold">gantvā</hi>ti ācariyaparamparā laddhiparamparā attabhāvaparamparāti etesu yaṃkiñci paramparaṃ gantvāpi| <hi rend="bold">akiriyāya saṇṭhahantī</hi>ti akiriyamatte saṃtiṭṭhanti| ‘‘amhākaṃ ācariyo pubbekatavādī, amhākaṃ pācariyo pubbekatavādī, amhākaṃ ācariyapācariyo pubbekatavādī| amhākaṃ ācariyo issaranimmānavādī<pb ed="M" n="2.0156"/>, amhākaṃ pācariyo issaranimmānavādī, amhākaṃ ācariyapācariyo issaranimmānavādī| amhākaṃ ācariyo ahetuapaccayavādī, amhākaṃ pācariyo ahetuapaccayavādī, amhākaṃ ācariyapācariyo ahetuapaccayavādī’’ti evaṃ gacchantāni hi etāni ācariyaparamparaṃ gacchanti nāma| ‘‘amhākaṃ ācariyo pubbekataladdhiko, amhākaṃ pācariyo…pe.… amhākaṃ ācariyapācariyo ahetuapaccayaladdhiko’’ti evaṃ gacchantāni laddhiparamparaṃ gacchanti nāma| ‘‘amhākaṃ ācariyassa attabhāvo pubbekatahetu, amhākaṃ pācariyassa…pe.… <pb ed="P" n="2.0274"/> amhākaṃ ācariyapācariyassa attabhāvo ahetu apaccayo’’ti evaṃ gacchantāni attabhāvaparamparaṃ gacchanti nāma| evaṃ pana suvidūrampi gacchantāni akiriyamatteyeva saṇṭhahanti, ekopi etesaṃ diṭṭhigatikānaṃ kattā vā kāretā vā na paññāyati|</p>

<p rend="bodytext"><hi rend="bold">purisapuggalo</hi>ti satto| kāmañca purisotipi vutte puggalotipi vutte sattoyeva vutto hoti, ayaṃ pana sammutikathā nāma yo yathā jānāti, tassa tathā vuccati| <hi rend="bold">paṭisaṃvedetī</hi>ti attano santāne uppannaṃ jānāti paṭisaṃviditaṃ karoti, anubhavati vā| <hi rend="bold">pubbekatahetū</hi>ti pubbekatakāraṇā, pubbekatakammapaccayeneva paṭisaṃvedetīti attho| iminā kammavedanañca kiriyavedanañca paṭikkhipitvā ekaṃ vipākavedanameva sampaṭicchanti| ye vā ime pittasamuṭṭhānā ābādhā semhasamuṭṭhānā vātasamuṭṭhānā sannipātikā utupariṇāmajā visamaparihārajā opakkamikā ābādhā kammavipākajā ābādhāti aṭṭha rogā vuttā, tesu satta paṭikkhipitvā ekaṃ vipākavedanaṃyeva sampaṭicchanti| yepime diṭṭhadhammavedanīyaṃ upapajjavedanīyaṃ aparapariyāyavedanīyanti tayo kammarāsayo vuttā, tesupi dve paṭibāhitvā ekaṃ aparapariyāyakammaṃyeva sampaṭicchanti| yepime diṭṭhadhammavedanīyo vipāko upapajjavedanīyo aparapariyāyavedanīyoti tayo vipākarāsayo vuttā, tesupi dve paṭibāhitvā ekaṃ aparapariyāyavipākameva sampaṭicchanti| yepime kusalacetanā akusalacetanā vipākacetanā kiriyacetanāti cattāro cetanārāsayo vuttā, tesupi tayo paṭibāhitvā ekaṃ vipākacetanaṃyeva sampaṭicchanti|</p>

<p rend="bodytext"><hi rend="bold">issaranimmānahetū</hi>ti <pb ed="V" n="2.0154"/> issaranimmānakāraṇā, issarena nimmitattā paṭisaṃvedetīti attho| ayaṃ hi tesaṃ adhippāyo <pb ed="P" n="2.0275"/> – imā tisso vedanā <pb ed="M" n="2.0157"/> paccuppanne attanā katamūlakena vā āṇattimūlakena vā pubbekatena vā ahetuapaccayā vā paṭisaṃvedituṃ nāma na sakkā, issaranimmānakāraṇāyeva pana imā paṭisaṃvedetīti| evaṃvādino panete heṭṭhā vuttesu aṭṭhasu rogesu ekampi asampaṭicchitvā sabbe paṭibāhanti, heṭṭhā vuttesu ca tīsu kammarāsīsu tīsu vipākarāsīsu catūsu cetanārāsīsu ekampi asampaṭicchitvā sabbepi paṭibāhanti|</p>

<p rend="bodytext"><hi rend="bold">ahetuapaccayā</hi>ti hetuñca paccayañca vinā, akāraṇeneva paṭisaṃvedetīti attho| ayañhi nesaṃ adhippāyo – imā tisso vedanā paccuppanne attanā katamūlakena vā āṇattimūlakena vā pubbekatena vā issaranimmānahetunā vā paṭisaṃvedituṃ nāma na sakkā, ahetuapaccayāyeva pana imā paṭisaṃvedetīti| evaṃvādino panete heṭṭhā vuttesu rogādīsu ekampi asampaṭicchitvā sabbaṃ paṭibāhanti|</p>

<p rend="bodytext">evaṃ satthā mātikaṃ nikkhipitvā idāni taṃ vibhajitvā dassetuṃ <hi rend="bold">tatra, bhikkhave</hi>tiādimāha| tattha <hi rend="bold">evaṃ vadāmī</hi>ti laddhipatiṭṭhāpanatthaṃ evaṃ vadāmīti dasseti| laddhiñhi appatiṭṭhāpetvā niggayhamānā laddhito laddhiṃ saṅkamanti, bho gotama, na mayaṃ pubbekatavādaṃ vadāmātiādīni vadanti| laddhiyā pana patiṭṭhāpitāya saṅkamituṃ alabhantā suniggahitā honti, iti nesaṃ laddhipatiṭṭhāpanatthaṃ evaṃ vadāmīti āha| <hi rend="bold">tenahāyasmanto</hi>ti tena hi āyasmanto| kiṃ vuttaṃ hoti – yadi etaṃ saccaṃ, evaṃ sante tena tumhākaṃ vādena| <hi rend="bold">pāṇātipātino bhavissanti pubbekatahetū</hi>ti ye keci loke pāṇaṃ atipātenti, sabbe te pubbekatahetu pāṇātipātino bhavissanti| kiṃkāraṇā? na hi pāṇātipātakammaṃ attanā katamūlakena na āṇattimūlakena na issaranimmānahetunā <pb ed="P" n="2.0276"/> na ahetuapaccayā sakkā paṭisaṃvedetuṃ, pubbekatahetuyeva paṭisaṃvedetīti ayaṃ vo laddhi| yathā ca pāṇātipātino, evaṃ pāṇātipātā viramantāpi pubbekatahetuyeva viramissantīti| iti bhagavā tesaṃyeva laddhiṃ gahetvā tesaṃ niggahaṃ āropeti| iminā nayena <hi rend="bold">adinnādāyino</hi>tiādīsupi yojanā veditabbā|</p>

<p rend="bodytext"><hi rend="bold">sārato</hi> <pb ed="M" n="2.0158"/> <hi rend="bold">paccāgacchata</hi>nti sārabhāvena gaṇhantānaṃ| <hi rend="bold">chando</hi>ti kattukamyatāchando| <hi rend="bold">idaṃ vā karaṇīyaṃ</hi> <pb ed="V" n="2.0155"/> <hi rend="bold">idaṃ vā akaraṇīya</hi>nti ettha ayaṃ adhippāyo – idaṃ vā karaṇīyanti kattabbassa karaṇatthāya, idaṃ vā akaraṇīyanti akattabbassa akaraṇatthāya kattukamyatā vā paccattapurisakāro vā na hoti| chandavāyāmesu vā asantesu ‘‘idaṃ kattabba’’ntipi ‘‘idaṃ na kattabba’’ntipi na hoti| <hi rend="bold">iti karaṇīyākaraṇīye kho pana saccato thetato anupalabbhiyamāne</hi>ti evaṃ kattabbe ca akattabbe ca bhūtato thirato apaññāyamāne alabbhamāne| yadi hi kattabbaṃ kātuṃ akattabbato ca viramituṃ labheyya, karaṇīyākaraṇīyaṃ saccato thetato upalabbheyya| yasmā pana ubhayampi taṃ esa nupalabbhati, tasmā taṃ saccato thetato na upalabbhati, evaṃ tasmiṃ ca anupalabbhiyamāneti attho| <hi rend="bold">muṭṭhassatīna</hi>nti naṭṭhassatīnaṃ vissaṭṭhassatīnaṃ| <hi rend="bold">anārakkhānaṃ viharata</hi>nti chasu dvāresu nirārakkhānaṃ viharantānaṃ| <hi rend="bold">na hoti paccattaṃ sahadhammiko samaṇavādo</hi>ti evaṃ bhūtānaṃ tumhākaṃ vā aññesaṃ vā mayaṃ samaṇāti paccattaṃ sakāraṇo samaṇavādo na hoti na ijjhati| samaṇāpi hi pubbekatakāraṇāyeva honti, assamaṇāpi pubbekatakāraṇāyevāti| <hi rend="bold">sahadhammiko</hi>ti sakāraṇo| <hi rend="bold">niggaho</hi> <pb ed="P" n="2.0277"/> <hi rend="bold">hotī</hi>ti mama niggaho hoti, te pana niggahitā hontīti|</p>

<p rend="bodytext">evaṃ pubbekatavādino niggahetvā idāni issaranimmānavādino niggahetuṃ <hi rend="bold">tatra, bhikkhave</hi>tiādimāha| tassattho pubbekatavāde vuttanayeneva veditabbo, tathā ahetukavādepi|</p>

<p rend="bodytext">evaṃ imesaṃ titthāyatanānaṃ parampi gantvā akiriyāya saṇṭhahanabhāvena tucchabhāvaṃ aniyyānikabhāvaṃ, asārabhāvena thusakoṭṭanasadisataṃ āpajjanabhāvena aggisaññāya dhamamānakhajjupanakasarikkhataṃ taṃdiṭṭhikānaṃ purimassapi majjhimassapi pacchimassapi atthadassanatāya abhāvena andhaveṇūpamataṃ saddamatteneva tāni gahetvā sāradiṭṭhikānaṃ pathaviyaṃ patitassa beluvapakkassa daddabhāyitasaddaṃ sutvā ‘‘pathavī saṃvaṭṭamānā āgacchatī’’ti saññāya palāyantena sasakena sarikkhabhāvañca dassetvā idāni attanā desitassa dhammassa sārabhāvañceva niyyānikabhāvañca dassetuṃ <hi rend="bold">ayaṃ</hi> <pb ed="M" n="2.0159"/> <hi rend="bold">kho pana, bhikkhave</hi>tiādimāha| tattha <hi rend="bold">aniggahito</hi>ti aññehi aniggahito niggahetuṃ asakkuṇeyyo| <hi rend="bold">asaṃkiliṭṭho</hi>ti nikkileso parisuddho, ‘‘saṃkiliṭṭhaṃ naṃ karissāmā’’ti pavattehipi tathā kātuṃ asakkuṇeyyo| <hi rend="bold">anupavajjo</hi>ti upavādavinimutto| <hi rend="bold">appaṭikuṭṭho</hi>ti ‘‘kiṃ iminā haratha na’’nti evaṃ appaṭibāhito<pb ed="V" n="2.0156"/>, anupakkuṭṭho vā| <hi rend="bold">viññūhī</hi>ti paṇḍitehi| apaṇḍitānañhi ajānitvā kathentānaṃ vacanaṃ appamāṇaṃ| tasmā viññūhīti āha|</p>

<p rend="bodytext">idāni tassa dhammassa dassanatthaṃ ‘‘katamo ca, bhikkhave’’ti pañhaṃ pucchitvā ‘‘imā cha dhātuyo’’tiādinā nayena mātikaṃ nikkhipitvā yathāpaṭipāṭiyā vibhajitvā dassento puna <hi rend="bold">imā cha dhātuyo</hi>tiādimāha| tattha <hi rend="bold">dhātuyo</hi>ti sabhāvā| nijjīvanissattabhāvappakāsako hi sabhāvaṭṭho dhātvaṭṭho nāma| <hi rend="bold">phassāyatanānī</hi>ti <pb ed="P" n="2.0278"/> vipākaphassānaṃ ākaraṭṭhena āyatanāni| <hi rend="bold">manopavicārā</hi>ti vitakkavicārapādehi aṭṭhārasasu ṭhānesu manassa upavicārā|</p>

<p rend="bodytext"><hi rend="bold">pathavīdhātū</hi>ti patiṭṭhādhātu| <hi rend="bold">āpodhātū</hi>ti ābandhanadhātu| <hi rend="bold">tejodhātū</hi>ti paripācanadhātu| <hi rend="bold">vāyodhātū</hi>ti vitthambhanadhātu| <hi rend="bold">ākāsadhātū</hi>ti asamphuṭṭhadhātu| <hi rend="bold">viññāṇadhātū</hi>ti vijānanadhātu| evamidaṃ dhātukammaṭṭhānaṃ āgataṃ| taṃ kho panetaṃ saṅkhepato āgataṭṭhāne saṅkhepatopi vitthāratopi kathetuṃ vaṭṭati| vitthārato āgataṭṭhāne saṅkhepato kathetuṃ na vaṭṭati, vitthāratova vaṭṭati| imasmiṃ pana titthāyatanasutte idaṃ saṅkhepato chadhātuvasena kammaṭṭhānaṃ āgataṃ| taṃ ubhayathāpi kathetuṃ vaṭṭati|</p>

<p rend="bodytext">saṅkhepato chadhātuvasena kammaṭṭhānaṃ pariggaṇhantopi evaṃ pariggaṇhāti – pathavīdhātu āpodhātu tejodhātu vāyodhātūti imāni cattāri mahābhūtāni, ākāsadhātu upādārūpaṃ| ekasmiṃ ca upādārūpe diṭṭhe sesāni tevīsati diṭṭhānevāti sallakkhetabbāni| viññāṇadhātūti cittaṃ viññāṇakkhandho hoti, tena sahajātā vedanā vedanākkhandho, saññā saññākkhandho, phasso ca cetanā ca saṅkhārakkhandhoti ime cattāro arūpakkhandhā nāma| cattāri pana mahābhūtāni catunnañca mahābhūtānaṃ upādārūpaṃ <pb ed="M" n="2.0160"/> rūpakkhandho nāma| tattha cattāro arūpakkhandhā nāmaṃ, rūpakkhandho rūpanti nāmañca rūpañcāti dveyeva dhammā honti, tato uddhaṃ satto vā jīvo vā natthīti evaṃ ekassa bhikkhuno saṅkhepato chadhātuvasena arahattasampāpakaṃ kammaṭṭhānaṃ veditabbaṃ|</p>

<p rend="bodytext">vitthārato pariggaṇhanto pana cattāri mahābhūtāni pariggaṇhitvā ākāsadhātupariggahānusārena tevīsati upādārūpāni pariggaṇhāti| atha nesaṃ paccayaṃ upaparikkhanto <pb ed="V" n="2.0157"/> puna cattāreva mahābhūtāni disvā tesu pathavīdhātu <pb ed="P" n="2.0279"/> vīsatikoṭṭhāsā, āpodhātu dvādasa, tejodhātu cattāro, vāyodhātu chakoṭṭhāsāti koṭṭhāsavasena samodhānetvā dvācattālīsa mahābhūtāni ca vavatthapetvā tesu tevīsati upādārūpāni pakkhipitvā pañcasaṭṭhi rūpāni vavatthapeti| tāni ca vatthurūpena saddhiṃ chasaṭṭhi hontīti chasaṭṭhi rūpāni passati| viññāṇadhātu pana lokiyacittavasena ekāsīti cittāni| tāni sabbānipi viññāṇakkhandho nāma hoti| tehi sahajātā vedanādayopi tattakāyevāti ekāsīti vedanā vedanākkhandho, ekāsīti saññā saññākkhandho, ekāsīti cetanā saṅkhārakkhandhoti ime cattāro arūpakkhandhā tebhūmakavasena gayhamānā catuvīsādhikāni tīṇi dhammasatāni hontīti iti ime ca arūpadhammā chasaṭṭhi ca rūpadhammāti sabbepi samodhānetvā nāmañca rūpañcāti dveva dhammā honti, tato uddhaṃ satto vā jīvo vā natthīti nāmarūpavasena pañcakkhandhe vavatthapetvā tesaṃ paccayaṃ pariyesanto avijjāpaccayā taṇhāpaccayā kammapaccayā āhārapaccayāti evaṃ paccayaṃ disvā ‘‘atītepi imehi paccayehi idaṃ vaṭṭaṃ pavattittha, anāgatepi etehi paccayehi pavattissati, etarahipi etehiyeva pavattatī’’ti tīsu kālesu kaṅkhaṃ vitaritvā anukkamena paṭipajjamāno arahattaṃ pāpuṇāti| evaṃ vitthāratopi chadhātuvasena arahattasampāpakaṃ kammaṭṭhānaṃ veditabbaṃ|</p>

<p rend="bodytext"><hi rend="bold">cakkhu phassāyatana</hi>nti suvaṇṇādīnaṃ suvaṇṇādiākaro viya dve cakkhuviññāṇāni dve sampaṭicchanāni tīṇi santīraṇānīti imehi sattahi viññāṇehi sahajātānaṃ sattannaṃ phassānaṃ samuṭṭhānaṭṭhena ākaroti āyatanaṃ| <hi rend="bold">sotaṃ phassāyatana</hi>ntiādīsupi eseva nayo| <hi rend="bold">mano phassāyatana</hi>nti <pb ed="M" n="2.0161"/> ettha pana dvāvīsati vipākaphassā yojetabbā| iti <pb ed="P" n="2.0280"/> hidaṃ chaphassāyatanānaṃ vasena kammaṭṭhānaṃ āgataṃ| taṃ saṅkhepatopi vitthāratopi kathetabbaṃ| saṅkhepato tāva – ettha hi purimāni pañca āyatanāni upādārūpaṃ, tesu diṭṭhesu avasesaṃ upādārūpaṃ diṭṭhameva hoti| chaṭṭhaṃ āyatanaṃ cittaṃ, taṃ viññāṇakkhandho hoti, tena sahajātā vedanādayo sesā tayo arūpakkhandhāti heṭṭhā vuttanayeneva saṅkhepato ca vitthārato ca arahattasampāpakaṃ kammaṭṭhānaṃ veditabbaṃ|</p>

<p rend="bodytext"><hi rend="bold">cakkhunā rūpaṃ disvā</hi>ti cakkhuviññāṇena rūpaṃ passitvā| <hi rend="bold">somanassaṭṭhāniya</hi>nti somanassassa kāraṇabhūtaṃ| <hi rend="bold">upavicaratī</hi>ti tattha manaṃ cārento upavicarati| sesapadesupi eseva nayo<pb ed="V" n="2.0158"/>| ettha ca iṭṭhaṃ vā hotu aniṭṭhaṃ vā, yaṃ rūpaṃ disvā somanassaṃ uppajjati, taṃ <hi rend="bold">somanassaṭṭhāniyaṃ</hi> nāma| yaṃ disvā domanassaṃ uppajjati, taṃ <hi rend="bold">domanassaṭṭhāniyaṃ</hi> nāma| yaṃ disvā upekkhā uppajjati, taṃ <hi rend="bold">upekkhāṭṭhāniyaṃ</hi> nāmāti veditabbaṃ| <hi rend="bold">saddā</hi>dīsupi eseva nayo| iti idaṃ saṅkhepato kammaṭṭhānaṃ āgataṃ| taṃ kho panetaṃ saṅkhepato āgataṭṭhāne saṅkhepatopi vitthāratopi kathetuṃ vaṭṭati| vitthārato āgataṭṭhāne saṅkhepato kathetuṃ na vaṭṭati| imasmiṃ pana titthāyatanasutte idaṃ saṅkhepato aṭṭhārasamanopavicāravasena kammaṭṭhānaṃ āgataṃ| taṃ saṅkhepatopi vitthāratopi kathetuṃ vaṭṭati|</p>

<p rend="bodytext">tattha saṅkhepato tāva – cakkhu sotaṃ ghānaṃ jivhā kāyo, rūpaṃ saddo gandho rasoti imāni nava upādārūpāni, tesu diṭṭhesu sesaṃ upādārūpaṃ diṭṭhameva hoti| phoṭṭhabbaṃ tīṇi mahābhūtāni, tehi diṭṭhehi catutthaṃ diṭṭhameva hoti| mano viññāṇakkhandho, tena sahajātā vedanādayo tayo arūpakkhandhāti heṭṭhā vuttanayeneva saṅkhepato ca vitthārato ca arahattasampāpakaṃ kammaṭṭhānaṃ veditabbaṃ|</p>

<p rend="bodytext"><hi rend="bold">ariyasaccānī</hi>ti <pb ed="P" n="2.0281"/> ariyabhāvakarāni, ariyapaṭividdhāni vā saccāni| ayamettha saṅkhepo, vitthārato panetaṃ padaṃ visuddhimagge (visuddhi. 2.529) pakāsitaṃ| <hi rend="bold">channaṃ, bhikkhave, dhātūna</hi>nti idaṃ kimatthaṃ āraddhaṃ? sukhāvabodhanatthaṃ| yassa hi tathāgato dvādasapadaṃ paccayāvaṭṭaṃ kathetukāmo hoti, tassa gabbhāvakkanti vaṭṭaṃ dasseti| gabbhāvakkanti vaṭṭasmiṃ hi dassite kathetumpi sukhaṃ hoti <pb ed="M" n="2.0162"/> paraṃ avabodhe utumpīti sukhāvabodhanatthaṃ idamāraddhanti veditabbaṃ| tattha <hi rend="bold">channaṃ dhātūna</hi>nti heṭṭhā vuttānaṃyeva pathavīdhātuādīnaṃ| <hi rend="bold">upādāyā</hi>ti paṭicca| etena paccayamattaṃ dasseti| idaṃ vuttaṃ hoti ‘‘chadhātupaccayā gabbhassāvakkanti hotī’’ti| kassa channaṃ dhātūnaṃ paccayena, kiṃ mātu, udāhu pitūti? na mātu na pitu, paṭisandhiggaṇhanakasattasseva pana channaṃ dhātūnaṃ paccayena gabbhassāvakkanti nāma hoti| gabbho ca nāmesa nirayagabbho tiracchānayonigabbho pettivisayagabbho manussagabbho devagabbhoti nānappakāro hoti| imasmiṃ pana ṭhāne manussagabbho adhippeto| <hi rend="bold">avakkanti hotī</hi>ti okkanti nibbatti pātubhāvo hoti, kathaṃ hotīti? tiṇṇaṃ sannipātena| vuttañhetaṃ –</p>

<p rend="indent">‘‘tiṇṇaṃ kho pana, bhikkhave, sannipātā gabbhassāvakkanti hoti| katamesaṃ tiṇṇaṃ<pb ed="V" n="2.0159"/>? idha mātāpitaro ca sannipatitā honti, mātā ca na utunī hoti, gandhabbo ca na paccupaṭṭhito hoti| neva tāva gabbhassāvakkanti hoti| idha mātāpitaro ca sannipatitā honti, mātā ca utunī hoti, gandhabbo ca na paccupaṭṭhito hoti, neva tāva gabbhassāvakkanti hoti| yato ca kho, bhikkhave, mātāpitaro ca sannipatitā honti, mātā ca utunī hoti, gandhabbo ca paccupaṭṭhito hoti| evaṃ tiṇṇaṃ sannipātā gabbhassāvakkanti hotī’’ti (ma. ni. 1.408)|</p>

<p rend="bodytext"><hi rend="bold">okkantiyā</hi> <pb ed="P" n="2.0282"/> <hi rend="bold">sati nāmarūpa</hi>nti ‘‘viññāṇapaccayā nāmarūpa’’nti vuttaṭṭhāne vatthudasakaṃ kāyadasakaṃ bhāvadasakaṃ tayo arūpino khandhāti tettiṃsa dhammā gahitā, imasmiṃ pana ‘‘okkantiyā sati nāmarūpa’’nti vuttaṭṭhāne viññāṇakkhandhampi pakkhipitvā gabbhaseyyakānaṃ paṭisandhikkhaṇe catuttiṃsa dhammā gahitāti veditabbā| <hi rend="bold">nāmarūpapaccayā saḷāyatana</hi>ntiādīhi yatheva okkantiyā sati nāmarūpapātubhāvo dassito, evaṃ nāmarūpe sati saḷāyatanapātubhāvo, saḷāyatane sati phassapātubhāvo, phasse sati vedanāpātubhāvo dassito|</p>

<p rend="bodytext"><hi rend="bold">vediyamānassā</hi>ti <pb ed="M" n="2.0163"/> ettha vedanaṃ anubhavantopi vediyamānoti vuccati jānantopi| ‘‘vediyāmahaṃ, bhante, vediyatīti maṃ saṅgho dhāretū’’ti (cūḷava. aṭṭha. 102) ettha hi anubhavanto vediyamāno nāma, ‘‘sukhaṃ vedanaṃ vediyamāno sukhaṃ vedanaṃ vediyāmīti pajānātī’’ti (ma. ni. 1.113; dī. ni. 2.380; vibha. 363) ettha jānanto| idhāpi jānantova adhippeto| <hi rend="bold">idaṃ dukkhanti paññapemī</hi>ti evaṃ jānantassa sattassa ‘‘idaṃ dukkhaṃ ettakaṃ dukkhaṃ, natthi ito uddhaṃ dukkha’’nti paññapemi bodhemi jānāpemi| <hi rend="bold">ayaṃ dukkhasamudayo</hi>tiādīsupi eseva nayo|</p>

<p rend="bodytext">tattha dukkhādīsu ayaṃ sanniṭṭhānakathā – ṭhapetvā hi taṇhaṃ tebhūmakā pañcakkhandhā dukkhaṃ nāma, tasseva pabhāvikā pubbataṇhā dukkhasamudayo nāma, tesaṃ dvinnampi saccānaṃ anuppattinirodho dukkhanirodho nāma, ariyo aṭṭhaṅgiko maggo dukkhanirodhagāminī paṭipadā nāma| iti bhagavā okkantiyā sati nāmarūpanti kathentopi vediyamānassa jānamānasseva kathesi, nāmarūpapaccayā saḷāyatananti kathentopi, saḷāyatanapaccayā phassoti kathentopi, phassapaccayā vedanāti kathentopi, vediyamānassa kho panāhaṃ, bhikkhave, idaṃ dukkhanti paññapemīti <pb ed="V" n="2.0160"/> kathentopi<pb ed="P" n="2.0283"/>, ayaṃ dukkhasamudayoti, ayaṃ dukkhanirodhoti, ayaṃ dukkhanirodhagāminī paṭipadāti paññapemīti kathentopi vediyamānassa jānamānasseva kathesi|</p>

<p rend="bodytext">idāni tāni paṭipāṭiyā ṭhapitāni saccāni vitthārento <hi rend="bold">katamañca, bhikkhave</hi>tiādimāha| taṃ sabbaṃ sabbākārena visuddhimagge (visuddhi. 2.537) vitthāritameva| tattha vuttanayeneva veditabbaṃ| ayaṃ pana viseso – tattha ‘‘dukkhasamudayaṃ ariyasaccaṃ yāyaṃ taṇhā ponobbhavikā’’ti (ma. ni. 1.133; dī. ni. 2.400; vibha. 203) imāya tantiyā āgataṃ, idha ‘‘avijjāpaccayā saṅkhārā’’ti paccayākāravasena| tattha ca dukkhanirodhaṃ ariyasaccaṃ ‘‘yo tassāyeva taṇhāya asesavirāganirodho’’ti (ma. ni. 1.134; dī. ni. 2.401; vibha. 204) imāya tantiyā āgataṃ, idha ‘‘avijjāyatveva asesavirāganirodhā’’ti paccayākāranirodhavasena|</p>

<p rend="bodytext">tattha <hi rend="bold">asesavirāganirodhā</hi>ti asesavirāgena ca asesanirodhena ca| ubhayampetaṃ aññamaññavevacanameva| <hi rend="bold">saṅkhāranirodho</hi>ti saṅkhārānaṃ anuppattinirodho <pb ed="M" n="2.0164"/> hoti| sesapadesupi eseva nayo| imehi pana padehi yaṃ āgamma avijjādayo nirujjhanti, atthato taṃ nibbānaṃ dīpitaṃ hoti| nibbānañhi avijjānirodhotipi saṅkhāranirodhotipi evaṃ tesaṃ tesaṃ dhammānaṃ nirodhanāmena kathīyati| <hi rend="bold">kevalassā</hi>ti sakalassa| <hi rend="bold">dukkhakkhandhassā</hi>ti vaṭṭadukkharāsissa| <hi rend="bold">nirodho hotī</hi>ti appavatti hoti| tattha yasmā avijjādīnaṃ nirodho nāma khīṇākāropi vuccati arahattampi nibbānampi, tasmā idha khīṇākāradassanavasena dvādasasu ṭhānesu arahattaṃ, dvādasasuyeva nibbānaṃ kathitanti veditabbaṃ| <hi rend="bold">idaṃ vuccatī</hi>ti ettha nibbānameva sandhāya idanti vuttaṃ| <hi rend="bold">aṭṭhaṅgiko</hi>ti na aṭṭhahi aṅgehi vinimutto añño maggo nāma atthi| yathā pana pañcaṅgikaṃ tūriyanti vutte pañcaṅgamattameva <pb ed="P" n="2.0284"/> tūriyanti vuttaṃ hoti, evamidhāpi aṭṭhaṅgikamattameva maggo hotīti veditabbo| <hi rend="bold">aniggahito</hi>ti na niggahito| niggaṇhanto hi hāpetvā vā dasseti vaḍḍhetvā vā taṃ parivattetvā vā| tattha yasmā cattāri ariyasaccāni ‘‘na imāni cattāri, dve vā tīṇi vā’’ti evaṃ hāpetvāpi ‘‘pañca vā cha vā’’ti evaṃ vaḍḍhetvāpi ‘‘na imāni cattāri ariyasaccāni, aññāneva cattāri ariyasaccānī’’ti dassetuṃ na sakkā| tasmā ayaṃ dhammo aniggahito nāma| sesaṃ sabbattha uttānamevāti|</p>

<p rend="subhead">2. bhayasuttavaṇṇanā</p>

<p rend="bodytext" n="63"><hi rend="paranum">63</hi><hi rend="dot">.</hi> dutiye <pb ed="V" n="2.0161"/> <hi rend="bold">amātāputtikānī</hi>ti mātā ca putto ca mātāputtaṃ, parittātuṃ samatthabhāvena natthi ettha mātāputtanti amātāputtikāni| <hi rend="bold">ya</hi>nti yasmiṃ samaye| <hi rend="bold">tattha mātāpi puttaṃ nappaṭilabhatī</hi>ti tasmiṃ aggibhaye uppanne mātāpi puttaṃ passituṃ na labhati, puttopi mātaraṃ passituṃ na labhatīti attho| <hi rend="bold">bhayaṃ hotī</hi>ti cittutrāsabhayaṃ hoti| <hi rend="bold">aṭavisaṅkopo</hi>ti aṭaviyā saṅkopo| aṭavīti cettha aṭavivāsino corā veditabbā| yadā hi te aṭavito janapadaṃ otaritvā gāmanigamarājadhāniyo paharitvā vilumpanti, tadā aṭavisaṅkopo nāma hoti, taṃ sandhāyetaṃ vuttaṃ| <hi rend="bold">cakkasamārūḷhā</hi>ti ettha iriyāpathacakkampi vaṭṭati yānacakkampi| bhayasmiṃ hi sampatte yesaṃ yānakāni atthi, te attano parikkhārabhaṇḍaṃ tesu āropetvā palāyanti| yesaṃ natthi<pb ed="M" n="2.0165"/>, te kājena vā ādāya sīsena vā ukkhipitvā palāyantiyeva| te cakkasamārūḷhā nāma honti| <hi rend="bold">pariyāyantī</hi>ti ito cito ca gacchanti| <hi rend="bold">kadācī</hi>ti kismiñcideva kāle| <hi rend="bold">karahacī</hi>ti tasseva vevacanaṃ| <hi rend="bold">mātāpi puttaṃ paṭilabhatī</hi>ti āgacchantaṃ vā gacchantaṃ vā ekasmiṃ ṭhāne nilīnaṃ vā passituṃ labhati| <hi rend="bold">udakavāhako</hi>ti <pb ed="P" n="2.0285"/> nadīpūro| <hi rend="bold">mātāpi puttaṃ paṭilabhatī</hi>ti kulle vā uḷumpe vā mattikābhājane vā dārukkhaṇḍe vā laggaṃ vuyhamānaṃ passituṃ paṭilabhati, sotthinā vā puna uttaritvā gāme vā araññe vā ṭhitaṃ passituṃ labhatīti|</p>

<p rend="bodytext">evaṃ pariyāyato amātāputtikāni bhayāni dassetvā idāni nippariyāyena dassento <hi rend="bold">tīṇimānī</hi>tiādimāha| tattha <hi rend="bold">jarābhaya</hi>nti jaraṃ paṭicca uppajjanakabhayaṃ| itaresupi eseva nayo| vuttampi cetaṃ – ‘‘jaraṃ paṭicca uppajjati bhayaṃ bhayānakaṃ chambhitattaṃ lomahaṃso cetaso utrāso| byādhiṃ paṭicca, maraṇaṃ paṭicca uppajjati bhayaṃ bhayānakaṃ chambhitattaṃ lomahaṃso cetaso utrāso’’ti (vibha. 921)| sesaṃ sabbattha uttānamevāti|</p>

<p rend="subhead">3. venāgapurasuttavaṇṇanā</p>

<p rend="bodytext" n="64"><hi rend="paranum">64</hi><hi rend="dot">.</hi> tatiye <hi rend="bold">kosalesū</hi>ti evaṃnāmake janapade| <hi rend="bold">cārikaṃ caramāno</hi>ti addhānagamanaṃ gacchanto| cārikā ca nāmesā bhagavato duvidhā hoti turitacārikā ca aturitacārikā cāti| tattha dūrepi bodhaneyyapuggalaṃ disvā tassa bodhanatthāya sahasā gamanaṃ <hi rend="bold">turitacārikā</hi> nāma<pb ed="V" n="2.0162"/>| sā mahākassapapaccuggamanādīsu daṭṭhabbā| yaṃ pana gāmanigamapaṭipāṭiyā devasikaṃ yojanaddhayojanavasena piṇḍapātacariyādīhi lokaṃ anuggaṇhantassa gamanaṃ, ayaṃ <hi rend="bold">aturitacārikā</hi> nāma| imaṃ sandhāyetaṃ vuttaṃ – ‘‘cārikaṃ caramāno’’ti| vitthārena pana cārikākathā sumaṅgalavilāsiniyā dīghanikāyaṭṭhakathāya ambaṭṭhasuttavaṇṇanāyaṃ (dī. ni. aṭṭha. 1.254) vuttā| <hi rend="bold">brāhmaṇagāmo</hi>ti brāhmaṇānaṃ samosaraṇagāmopi brāhmaṇagāmoti vuccati, brāhmaṇānaṃ bhogagāmopi| idha samosaraṇagāmo brāhmaṇavasanagāmoti adhippeto| <hi rend="bold">tadavasarī</hi>ti tattha avasari, sampattoti attho| vihāro panettha <pb ed="P" n="2.0286"/> aniyāmito| tasmā tassa avidūre buddhānaṃ <pb ed="M" n="2.0166"/> anucchaviko eko vanasaṇḍo atthi, satthā taṃ vanasaṇḍaṃ gatoti veditabbo|</p>

<p rend="bodytext"><hi rend="bold">assosu</hi>nti suṇiṃsu upalabhiṃsu, sotadvārasampattavacananigghosānusārena jāniṃsu| <hi rend="bold">kho</hi>ti avadhāraṇatthe, padapūraṇamatte vā nipāto| tattha avadhāraṇatthena ‘‘assosuṃ eva, na tesaṃ koci savanantarāyo ahosī’’ti ayamattho veditabbo| padapūraṇena byañjanasiliṭṭhatāmattameva|</p>

<p rend="bodytext">idāni yamatthaṃ assosuṃ, taṃ pakāsetuṃ <hi rend="bold">samaṇo khalu, bho, gotamo</hi>tiādi vuttaṃ| tattha samitapāpattā <hi rend="bold">samaṇo</hi>ti veditabbo| <hi rend="bold">khalū</hi>ti anussavatthe nipāto| <hi rend="bold">bho</hi>ti tesaṃ aññamaññaṃ ālapanamattaṃ| <hi rend="bold">gotamo</hi>ti bhagavato gottavasena paridīpanaṃ, tasmā ‘‘samaṇo khalu, bho, gotamo’’ti ettha samaṇo kira, bho, gotamagottoti evamattho daṭṭhabbo| <hi rend="bold">sakyaputto</hi>ti idaṃ pana bhagavato uccākulaparidīpanaṃ| <hi rend="bold">sakyakulā pabbajito</hi>ti saddhāpabbajitabhāvaparidīpanaṃ, kenaci pārijuññena anabhibhūto aparikkhīṇaṃyeva taṃ kulaṃ pahāya saddhāya pabbajitoti vuttaṃ hoti| <hi rend="bold">taṃ kho panā</hi>ti itthambhūtākhyānatthe upayogavacanaṃ, tassa kho pana bhoto gotamassāti attho| <hi rend="bold">kalyāṇo</hi>ti kalyāṇaguṇasamannāgato, seṭṭhoti vuttaṃ hoti| <hi rend="bold">kittisaddo</hi>ti kittiyeva, thutighoso vā| <hi rend="bold">abbhuggato</hi>ti sadevakaṃ lokaṃ ajjhottharitvā uggato| kinti? <hi rend="bold">itipi so bhagavā…pe.… buddho bhagavā</hi>ti| tatrāyaṃ padasambandho – so bhagavā itipi arahaṃ, itipi sammāsambuddho…pe.… itipi bhagavāti| iminā ca iminā ca kāraṇenāti vuttaṃ hoti|</p>

<p rend="bodytext">tattha ‘‘ārakattā, arīnaṃ arānañca hatattā, paccayādīnaṃ arahattā, pāpakaraṇe rahābhāvāti imehi kāraṇehi so bhagavā arahanti <pb ed="P" n="2.0287"/> veditabbo’’tiādinā nayena mātikaṃ nikkhipitvā <pb ed="V" n="2.0163"/> sabbāneva etāni padāni visuddhimagge (visuddhi. 1.125-127) buddhānussatiniddese vitthāritānīti tato nesaṃ vitthāro gahetabbo|</p>

<p rend="bodytext"><hi rend="bold">so</hi> <pb ed="M" n="2.0167"/> <hi rend="bold">imaṃ loka</hi>nti so bhavaṃ gotamo imaṃ lokaṃ, idāni vattabbaṃ nidasseti| <hi rend="bold">sadevaka</hi>nti saha devehi sadevakaṃ| evaṃ saha mārena <hi rend="bold">samārakaṃ</hi>| saha brahmunā <hi rend="bold">sabrahmakaṃ</hi>| saha samaṇabrāhmaṇehi <hi rend="bold">sassamaṇabrāhmaṇiṃ</hi>| pajātattā <hi rend="bold">pajā,</hi> taṃ pajaṃ| saha devamanussehi <hi rend="bold">sadevamanussaṃ</hi>| tattha sadevakavacanena pañcakāmāvacaradevaggahaṇaṃ veditabbaṃ, samārakavacanena chaṭṭhakāmāvacaradevaggahaṇaṃ, sabrahmakavacanena brahmakāyikādibrahmaggahaṇaṃ, sassamaṇabrāhmaṇivacanena sāsanassa paccatthikapaccāmittasamaṇabrāhmaṇaggahaṇaṃ, samitapāpabāhitapāpasamaṇabrāhmaṇaggahaṇañca, pajāvacanena sattalokaggahaṇaṃ, sadevamanussavacanena sammutidevavasesamanussaggahaṇaṃ| evamettha tīhi padehi okāsalokena saddhiṃ sattaloko, dvīhi pajāvasena sattalokova gahitoti veditabbo|</p>

<p rend="bodytext">aparo nayo – sadevakaggahaṇena arūpāvacaraloko gahito, samārakaggahaṇena chakāmāvacaradevaloko, sabrahmakaggahaṇena rūpībrahmaloko, sassamaṇabrāhmaṇādiggahaṇena catuparisavasena, sammutidevehi vā saha manussaloko, avasesasabbasattaloko vā| porāṇā panāhu – <hi rend="bold">sadevaka</hi>nti devatāhi saddhiṃ avasesalokaṃ| <hi rend="bold">samāraka</hi>nti mārena saddhiṃ avasesalokaṃ| <hi rend="bold">sabrahmaka</hi>nti brahmehi saddhiṃ avasesalokaṃ| evaṃ sabbepi tibhavūpage satte tīhākārehi tīsu padesu pakkhipitvā puna dvīhi padehi pariyādātuṃ <hi rend="bold">sassamaṇabrāhmaṇiṃ pajaṃ sadevamanussa</hi>nti vuttaṃ| evaṃ pañcahi padehi tena tenākārena tedhātukameva pariyādinnanti|</p>

<p rend="bodytext"><hi rend="bold">sayaṃ abhiññā sacchikatvā pavedetī</hi>ti <hi rend="bold">saya</hi>nti sāmaṃ, aparaneyyo hutvā| <hi rend="bold">abhiññā</hi>ti abhiññāya, adhikena ñāṇena ñatvāti attho| <hi rend="bold">sacchikatvā</hi>ti paccakkhaṃ katvā<pb ed="P" n="2.0288"/>, etena anumānādipaṭikkhepo kato| <hi rend="bold">pavedetī</hi>ti bodheti ñāpeti pakāseti|</p>

<p rend="bodytext"><hi rend="bold">so dhammaṃ deseti ādikalyāṇaṃ…pe.… pariyosānakalyāṇa</hi>nti so bhagavā sattesu kāruññataṃ paṭicca hitvāpi anuttaraṃ vivekasukhaṃ dhammaṃ <pb ed="M" n="2.0168"/> deseti| tañca kho appaṃ vā bahuṃ vā desento ādikalyāṇādippakārameva deseti, ādimhipi kalyāṇaṃ bhaddakaṃ anavajjameva katvā <pb ed="V" n="2.0164"/> deseti, majjhepi, pariyosānepi kalyāṇaṃ bhaddakaṃ anavajjameva katvā desetīti vuttaṃ hoti|</p>

<p rend="bodytext">tattha atthi desanāya ādimajjhapariyosānaṃ, atthi sāsanassa| <hi rend="bold">desanāya</hi> tāva catuppadikāyapi gāthāya paṭhamapādo ādi nāma, tato dve majjhaṃ nāma, ante eko pariyosānaṃ nāma| ekānusandhikassa suttassa nidānaṃ ādi, idamavocāti pariyosānaṃ, ubhinnaṃ antarā majjhaṃ| anekānusandhikassa suttassa paṭhamānusandhi ādi, ante anusandhi pariyosānaṃ, majjhe eko vā dve vā bahū vā majjhameva|</p>

<p rend="bodytext"><hi rend="bold">sāsanassa</hi> sīlasamādhivipassanā ādi nāma| vuttampi cetaṃ – ‘‘ko cādi kusalānaṃ dhammānaṃ, sīlañca suvisuddhaṃ diṭṭhi ca ujukā’’ti (saṃ. ni. 5.369)| ‘‘atthi, bhikkhave, majjhimā paṭipadā tathāgatena abhisambuddhā’’ti evaṃ vutto pana ariyamaggo majjhaṃ nāma| phalañceva nibbānañca pariyosānaṃ nāma| ‘‘tasmātiha tvaṃ, brāhmaṇa, brahmacariyaṃ etaṃpāraṃ etaṃpariyosāna’’nti ettha phalaṃ pariyosananti vuttaṃ| ‘‘nibbānogadhañhi, āvuso visākha, brahmacariyaṃ vussati nibbānaparāyaṇaṃ nibbānapariyosāna’’nti (ma. ni. 1.466) ettha nibbānaṃ pariyosānanti vuttaṃ| idha <pb ed="P" n="2.0289"/> pana desanāya ādimajjhapariyosānaṃ adhippetaṃ| bhagavā hi dhammaṃ desento ādimhi sīlaṃ dassetvā majjhe maggaṃ pariyosāne nibbānaṃ dasseti| tena vuttaṃ – ‘‘so dhammaṃ deseti ādikalyāṇaṃ majjhekalyāṇaṃ pariyosānakalyāṇa’’nti| tasmā aññopi dhammakathiko dhammaṃ kathento –</p>

<p rend="gatha1">‘‘ādimhi sīlaṃ dasseyya, majjhe maggaṃ vibhāvaye|</p>

<p rend="gathalast">pariyosānamhi nibbānaṃ, esā kathikasaṇṭhitī’’ti||</p>

<p rend="bodytext"><hi rend="bold">sātthaṃ sabyañjana</hi>nti yassa hi yāgubhattitthipurisādivaṇṇanānissitā desanā hoti, na so sātthaṃ deseti| bhagavā pana tathārūpaṃ desanaṃ pahāya catusatipaṭṭhānādinissitaṃ desanaṃ deseti| tasmā ‘‘sātthaṃ desetī’’ti <pb ed="M" n="2.0169"/> vuccati| yassa pana desanā ekabyañjanādiyuttā vā sabbaniroṭṭhabyañjanā vā sabbavissaṭṭhabyañjanā vā sabbaniggahitabyañjanā vā, tassa damiḷakirātayavanādimilakkhānaṃ <pb ed="V" n="2.0165"/> bhāsā viya byañjanapāripūriyā abhāvato abyañjanā nāma desanā hoti| bhagavā pana –</p>

<p rend="gatha1">‘‘sithilaṃ dhanitañca dīgharassaṃ, lahukaṃ garukañca niggahītaṃ|</p>

<p rend="gathalast">sambandhaṃ vavatthitaṃ vimuttaṃ, dasadhā byañjanabuddhiyā pabhedo’’ti|| –</p>

<p rend="unindented">evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti| tasmā ‘‘sabyañjanaṃ katvā desetī’’ti vuccati| <hi rend="bold">kevalaparipuṇṇa</hi>nti ettha <hi rend="bold">kevala</hi>nti sakalādhivacanaṃ| <hi rend="bold">paripuṇṇa</hi>nti anūnādhikavacanaṃ| idaṃ vuttaṃ hoti – sakalaparipuṇṇameva deseti, ekadesanāpi aparipuṇṇā natthīti| <hi rend="bold">parisuddha</hi>nti nirupakkilesaṃ| yo hi ‘‘imaṃ dhammadesanaṃ nissāya lābhaṃ vā sakkāraṃ vā labhissāmī’’ti deseti, tassa aparisuddhā desanā nāma hoti| bhagavā pana lokāmisanirapekkho <pb ed="P" n="2.0290"/> hitapharaṇeneva mettābhāvanāya muduhadayo ullumpanasabhāvasaṇṭhitena cittena deseti| tasmā parisuddhaṃ desetīti vuccati| <hi rend="bold">brahmacariyaṃ pakāsetī</hi>ti ettha brahmacariyanti sikkhattayasaṅgahitaṃ sakalaṃ sāsanaṃ| tasmā brahmacariyaṃ pakāsetīti so dhammaṃ deseti ādikalyāṇaṃ…pe.… parisuddhaṃ, evaṃ desento ca sikkhattayasaṅgahitaṃ sakalasāsanabrahmacariyaṃ pakāsetīti evamettha attho daṭṭhabbo| <hi rend="bold">brahmacariya</hi>nti seṭṭhaṭṭhena brahmabhūtaṃ cariyaṃ, brahmabhūtānaṃ vā buddhādīnaṃ cariyanti vuttaṃ hoti|</p>

<p rend="bodytext"><hi rend="bold">sādhu kho panā</hi>ti sundaraṃ kho pana, atthāvahaṃ sukhāvahanti vuttaṃ hoti| <hi rend="bold">tathārūpānaṃ arahata</hi>nti yathārūpo so bhavaṃ gotamo, evarūpānaṃ anekehipi kappakoṭisatasahassehi dullabhadassanānaṃ byāmappabhāparikkhittehi asītianubyañjanapaṭimaṇḍitehi dvattiṃsamahāpurisalakkhaṇavarehi samākiṇṇamanoramasarīrānaṃ anappakadassanānaṃ atimadhuradhammanigghosānaṃ yathābhūtaguṇādhigamena loke arahantoti laddhasaddānaṃ arahataṃ| <hi rend="bold">dassanaṃ hotī</hi>ti pasādasommāni akkhīni ummīletvā dassanamattampi sādhu hoti| sace pana aṭṭhaṅgasamannāgatena brahmassarena dhammaṃ desentassa ekapadampi sotuṃ labhissāma, sādhutaraṃyeva bhavissatīti <pb ed="M" n="2.0170"/> evaṃ ajjhāsayaṃ katvā| <hi rend="bold">yena bhagavā tenupasaṅkamiṃsū</hi>ti sabbakiccāni pahāya tuṭṭhamānasā agamaṃsu| <hi rend="bold">añjaliṃ paṇāmetvā</hi>ti ete ubhatopakkhikā, te evaṃ cintesuṃ – ‘‘sace no micchādiṭṭhikā codessanti ‘kasmā tumhe samaṇaṃ gotamaṃ vanditthā’ti, tesaṃ ‘kiṃ añjalikaraṇamattenāpi vanditaṃ hotī’ti vakkhāma<pb ed="V" n="2.0166"/>| sace no sammādiṭṭhikā codessanti ‘kasmā bhagavantaṃ na vanditthā’ti, ‘kiṃ sīsena bhūmiṃ paharanteneva vanditaṃ hoti| nanu añjalikammampi vandanā evā’ti vakkhāmā’’ti|</p>

<p rend="bodytext"><hi rend="bold">nāmagotta</hi>nti<pb ed="P" n="2.0291"/>, ‘‘bho gotama, ahaṃ asukassa putto datto nāma mitto nāma idhāgato’’ti vadantā nāmaṃ sāventi nāma| ‘‘bho gotama, ahaṃ vāseṭṭho nāma kaccāno nāma idhāgato’’ti vadantā gottaṃ sāventi nāma| ete kira daliddā jiṇṇakulaputtā ‘‘parisamajjhe nāmagottavasena pākaṭā bhavissāmā’’ti evaṃ akaṃsu| ye pana <hi rend="bold">tuṇhībhūtā</hi> nisīdiṃsu, te kerāṭikā ceva andhabālā ca| tattha kerāṭikā ‘‘ekaṃ dve kathāsallāpe karonte vissāsiko hoti, atha vissāse sati ekaṃ dve bhikkhā adātuṃ na yutta’’nti tato attānaṃ mocentā tuṇhībhūtā nisīdanti| andhabālā aññāṇatāyeva avakkhittamattikāpiṇḍā viya yattha katthaci tuṇhībhūtā nisīdanti|</p>

<p rend="bodytext"><hi rend="bold">venāgapuriko</hi>ti venāgapuravāsī| <hi rend="bold">etadavocā</hi>ti pādantato paṭṭhāya yāva kesaggā tathāgatassa sarīraṃ olokento asītianubyañjanasamujjalehi dvattiṃsamahāpurisalakkhaṇehi paṭimaṇḍitaṃ sarīrā nikkhamitvā samantato asītihatthappadesaṃ ajjhottharitvā ṭhitāhi chabbaṇṇāhi ghanabuddharaṃsīhi samparivāritaṃ tathāgatassa sarīraṃ disvā sañjātavimhayo vaṇṇaṃ bhaṇanto etaṃ ‘‘acchariyaṃ, bho gotamā’’tiādivacanaṃ avoca|</p>

<p rend="bodytext">tattha <hi rend="bold">yāvañcida</hi>nti adhimattappamāṇaparicchedavacanametaṃ| tassa vippasannapadena saddhiṃ sambandho| yāvañca vippasannāni adhimattavippasannānīti attho| <hi rend="bold">indriyānī</hi>ti cakkhādīni cha indriyāni| tassa hi pañcannaṃ indriyānaṃ patiṭṭhitokāsassa vippasannataṃ disvā tesaṃ vippasannatā pākaṭā ahosi| yasmā pana sā mane vippasanneyeva hoti, avippasannacittānañhi indriyappasādo nāma natthi, tasmāssa manindriyappasādopi pākaṭo ahosi| taṃ esa vippasannataṃ <pb ed="M" n="2.0171"/> gahetvā ‘‘vippasannāni indriyānī’’ti āha| <hi rend="bold">parisuddho</hi>ti nimmalo| <hi rend="bold">pariyodāto</hi>ti pabhassaro| <hi rend="bold">sāradaṃ</hi> <pb ed="P" n="2.0292"/> <hi rend="bold">badarapaṇḍu</hi>nti saradakāle jātaṃ nātisuparipakkaṃ badaraṃ| tañhi parisuddhañceva hoti pariyodātañca| <hi rend="bold">tālapakka</hi>nti suparipakkatālaphalaṃ| <hi rend="bold">sampati bandhanā pamutta</hi>nti taṃkhaṇaññeva bandhanā pamuttaṃ| tassa hi bandhanamūlaṃ apanetvā paramukhaṃ katvā phalake ṭhapitassa caturaṅgulamattaṃ ṭhānaṃ olokentānaṃ parisuddhaṃ pariyodātaṃ hutvā khāyati| taṃ sandhāyevamāha<pb ed="V" n="2.0167"/>| <hi rend="bold">nekkhaṃ jambonada</hi>nti surattavaṇṇassa jambonadasuvaṇṇassa ghaṭikā| <hi rend="bold">dakkhakammāraputtasuparikammakata</hi>nti dakkhena suvaṇṇakāraputtena suṭṭhu kataparikammaṃ| <hi rend="bold">ukkāmukhe sukusalasampahaṭṭha</hi>nti suvaṇṇakāruddhane pacitvā sukusalena suvaṇṇakārena ghaṭṭanaparimajjanahaṃsanena suṭṭhu pahaṭṭhaṃ suparimadditanti attho| <hi rend="bold">paṇḍukambale nikkhitta</hi>nti agginā pacitvā dīpidāṭhāya ghaṃsitvā gerukaparikammaṃ katvā rattakambale ṭhapitaṃ| <hi rend="bold">bhāsate</hi>ti sañjātobhāsatāya bhāsate| <hi rend="bold">tapate</hi>ti andhakāraviddhaṃsanatāya tapate| <hi rend="bold">virocatī</hi>ti vijjotamānaṃ hutvā virocati, sobhatīti attho|</p>

<p rend="bodytext"><hi rend="bold">uccāsayanamahāsayanānī</hi>ti ettha atikkantappamāṇaṃ uccāsayanaṃ nāma, āyatavitthataṃ akappiyabhaṇḍaṃ mahāsayanaṃ nāma| idāni tāni dassento <hi rend="bold">seyyathidaṃ, āsandī</hi>tiādimāha| tattha <hi rend="bold">āsandī</hi>ti atikkantappamāṇaṃ āsanaṃ| <hi rend="bold">pallaṅko</hi>ti pādesu vāḷarūpāni ṭhapetvā kato| <hi rend="bold">gonako</hi>ti dīghalomako mahākojavo| caturaṅgulādhikāni kira tassa lomāni| <hi rend="bold">cittako</hi>ti vānacittaṃ uṇṇāmayattharaṇaṃ| <hi rend="bold">paṭikā</hi>ti uṇṇāmayo setattharako| <hi rend="bold">paṭalikā</hi>ti <pb ed="P" n="2.0293"/> ghanapuppho uṇṇāmayattharako, yo āmalakapaṭṭotipi vuccati| <hi rend="bold">tūlikā</hi>ti tiṇṇaṃ tūlānaṃ aññatarapuṇṇā tūlikā| <hi rend="bold">vikatikā</hi>ti sīhabyagghādirūpavicitro uṇṇāmayattharako| <hi rend="bold">uddalomī</hi>ti ubhatodasaṃ uṇṇāmayattharaṇaṃ| keci ekato uggatapupphanti vadanti| <hi rend="bold">ekantalomī</hi>ti ekatodasaṃ uṇṇāmayattharaṇaṃ| keci ubhato uggatapupphanti vadanti| <hi rend="bold">kaṭṭissa</hi>nti ratanaparisibbitaṃ koseyyakaṭṭissamayaṃ paccattharaṇaṃ| <hi rend="bold">koseyya</hi>nti ratanaparisibbitameva kosiyasuttamayaṃ paccattharaṇaṃ| <hi rend="bold">kuttaka</hi>nti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ| <hi rend="bold">hatthattharā</hi>dayo hatthipiṭṭhādīsu attharaṇakattharakā ceva <pb ed="M" n="2.0172"/> hatthirūpādīni dassetvā katattharakā ca| <hi rend="bold">ajinappaveṇī</hi>ti ajinacammehi mañcappamāṇena sibbitvā katappaveṇī| sesaṃ heṭṭhā vuttatthameva|</p>

<p rend="bodytext"><hi rend="bold">nikāmalābhī</hi>ti atikāmalābhī icchiticchitalābhī| <hi rend="bold">akicchalābhī</hi>ti adukkhalābhī| <hi rend="bold">akasiralābhī</hi>ti vipulalābhī mahantalābhī, uḷāruḷārāneva labhati maññeti sandhāya vadati| ayaṃ kira brāhmaṇo sayanagaruko, so bhagavato vippasannindriyāditaṃ disvā ‘‘addhā esa evarūpesu uccāsayanamahāsayanesu nisīdati ceva nipajjati ca| tenassa vippasannāni indriyāni, parisuddho chavivaṇṇo pariyodāto’’ti maññamāno imaṃ senāsanavaṇṇaṃ kathesi|</p>

<p rend="bodytext"><hi rend="bold">laddhā</hi> <pb ed="V" n="2.0168"/> <hi rend="bold">ca pana na kappantī</hi>ti ettha kiñci kiñci kappati| suddhakoseyyañhi mañcepi attharituṃ vaṭṭati, gonakādayo ca bhūmattharaṇaparibhogena, āsandiyā pāde chinditvā, pallaṅkassa <pb ed="P" n="2.0294"/> vāḷe bhinditvā, tūlikaṃ vijaṭetvā ‘‘bimbohanañca kātu’’nti (cūḷava. 297) vacanato imānipi ekena vidhānena kappanti| akappiyaṃ pana upādāya sabbāneva na kappantīti vuttāni|</p>

<p rend="bodytext"><hi rend="bold">vanantaññeva pavisāmī</hi>ti araññaṃyeva pavisāmi| <hi rend="bold">yadevā</hi>ti yāniyeva| <hi rend="bold">pallaṅkaṃ ābhujitvā</hi>ti samantato ūrubaddhāsanaṃ bandhitvā| <hi rend="bold">ujuṃ kāyaṃ paṇidhāyā</hi>ti aṭṭhārasa piṭṭhikaṇṭake koṭiyā koṭiṃ paṭipādento ujuṃ kāyaṃ ṭhapetvā| <hi rend="bold">parimukhaṃ satiṃ upaṭṭhapetvā</hi>ti kammaṭṭhānābhimukhaṃ satiṃ ṭhapetvā, pariggahitaniyyānaṃ vā katvāti attho| vuttañhetaṃ – ‘‘parīti pariggahaṭṭho| mukhanti niyyānaṭṭho| satīti upaṭṭhānaṭṭho| tena vuccati parimukhaṃ satiṃ upaṭṭhapetvā’’ti (paṭi. ma. 1.164)| <hi rend="bold">upasampajja viharāmī</hi>ti paṭilabhitvā paccakkhaṃ katvā viharāmi| <hi rend="bold">evaṃbhūto</hi>ti evaṃ paṭhamajjhānādīsu aññatarasamaṅgī hutvā| <hi rend="bold">dibbo me eso tasmiṃ samaye caṅkamo hotī</hi>ti cattāri hi rūpajjhānāni samāpajjitvā caṅkamantassa caṅkamo dibbacaṅkamo nāma hoti, samāpattito vuṭṭhāya caṅkamantassāpi caṅkamo dibbacaṅkamoyeva| ṭhānādīsupi eseva nayo| tathā itaresu dvīsu vihāresu|</p>

<p rend="bodytext"><hi rend="bold">so</hi> <pb ed="M" n="2.0173"/> <hi rend="bold">evaṃ pajānāmi ‘‘rāgo me pahīno’’</hi>ti mahābodhipallaṅke arahattamaggena pahīnarāgameva dassento ‘‘so evaṃ pajānāmi rāgo me pahīno’’ti āha| sesapadesupi eseva nayo| iminā pana kiṃ kathitaṃ hotīti? paccavekkhaṇā kathitā, paccavekkhaṇāya phalasamāpatti kathitā| phalasamāpattiñhi samāpannassapi samāpattito vuṭṭhitassāpi caṅkamādayo ariyacaṅkamādayo honti| sesamettha uttānatthamevāti|</p>

<p rend="subhead">4. sarabhasuttavaṇṇanā</p>

<p rend="bodytext" n="65"><hi rend="paranum">65</hi><hi rend="dot">.</hi> catutthe <pb ed="P" n="2.0295"/> <hi rend="bold">rājagahe</hi>ti evaṃnāmake nagare| <hi rend="bold">gijjhakūṭe pabbate</hi>ti gijjhasadisānissa kūṭāni, gijjhā vā tassa kūṭesu vasantīti gijjhakūṭo, tasmiṃ gijjhakūṭe pabbate| etenassa rājagahaṃ gocaragāmaṃ katvā viharantassa vasanaṭṭhānaṃ dassitaṃ| gijjhakūṭasmiñhi tathāgataṃ <pb ed="V" n="2.0169"/> uddissa vihāro kārito, gijjhakūṭavihārotvevassa nāmaṃ| tatthāyaṃ tasmiṃ samaye viharatīti| <hi rend="bold">sarabho nāma paribbājako acirapakkanto hotī</hi>ti sarabhoti evaṃnāmako paribbājako imasmiṃ sāsane pabbajitvā nacirasseva pakkanto hoti, adhunā vibbhantoti attho| sammāsambuddhe hi loke uppanne titthiyā naṭṭhalābhasakkārā ahesuṃ, tiṇṇaṃ ratanānaṃ mahālābhasakkāro uppajji| yathāha –</p>

<p rend="indent">‘‘tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṃ| aññatitthiyā pana paribbājakā asakkatā honti agarukatā amānitā apūjitā na lābhino cīvarapiṇḍapātasenāsanagilānapaccayabhesajjaparikkhārāna’’nti (udā.14; saṃ.ni.1.2.70)|</p>

<p rend="bodytext">te evaṃ parihīnalābhasakkārā pañcasatamattā ekasmiṃ paribbājakārāme sannipatitvā sammantayiṃsu – ‘‘bho, mayaṃ samaṇassa gotamassa uppannakālato paṭṭhāya hatalābhasakkārā jātā, samaṇassa gotamassa sāvakānañcassa ekaṃ avaṇṇaṃ upadhāretha, avaṇṇaṃ pattharitvā etassa <pb ed="M" n="2.0174"/> sāsanaṃ garahitvā amhākaṃ lābhasakkāraṃ uppādessāmā’’ti| te vajjaṃ olokentā – ‘‘tīsu dvāresu ājīve cāti catūsupi ṭhānesu samaṇassa gotamassa vajjaṃ passituṃ na sakkā, imāni cattāri ṭhānāni muñcitvā aññattha olokethā’’ti <pb ed="P" n="2.0296"/> āhaṃsu| atha nesaṃ antare eko evamāha – ‘‘ahaṃ aññaṃ na passāmi, ime anvaḍḍhamāsaṃ sannipatitvā dvāravātapānāni pidhāya sāmaṇerānampi pavesanaṃ na denti| jīvitasadisāpi upaṭṭhākā daṭṭhuṃ na labhanti, āvaṭṭanimāyaṃ osāretvā osāretvā janaṃ āvaṭṭetvā āvaṭṭetvā khādanti| sace taṃ mayaṃ āharituṃ sakkhissāma, evaṃ no lābhasakkāruḷāro bhavissatī’’ti| aparopi evameva vadanto uṭṭhāsi| sabbe ekavādā ahesuṃ| tato āhaṃsu – ‘‘yo taṃ āharituṃ sakkhissati, taṃ mayaṃ amhākaṃ samaye jeṭṭhakaṃ karissāmā’’ti|</p>

<p rend="bodytext">tato koṭito paṭṭhāya ‘‘tvaṃ sakkhissasi, tvaṃ sakkhissasī’’ti pucchitvā ‘‘ahaṃ na sakkhissāmi, ahaṃ na sakkhissāmī’’ti bahūhi vutte sarabhaṃ pucchiṃsu – ‘‘tvaṃ sakkhissasi ācariyā’’ti| so āha – ‘‘agaru etaṃ āharituṃ, sace tumhe attano kathāya ṭhatvā maṃ jeṭṭhakaṃ <pb ed="V" n="2.0170"/> karissathā’’ti| agaru etamācariya āhara, tvaṃ katoyevāsi amhehi jeṭṭhakoti| so āha – ‘‘taṃ āharantena thenetvā vā vilumpitvā vā āharituṃ na sakkā, samaṇassa pana gotamassa sāvakasadisena hutvā tassa sāvake vanditvā vattapaṭivattaṃ katvā tesaṃ patte bhattaṃ bhuñjitvā āharituṃ sakkā| ruccati vo etassa ettakassa kiriyā’’ti| yaṃkiñci katvā āharitvā ca no dehīti| tena hi maṃ disvā apassantā viya bhaveyyāthāti paribbājakānaṃ saññaṃ datvā dutiyadivase pātova uṭṭhāya gijjhakūṭamahāvihāraṃ gantvā diṭṭhadiṭṭhānaṃ bhikkhūnaṃ pañcapatiṭṭhitena pāde vandi| bhikkhū āhaṃsu – ‘‘aññe paribbājakā caṇḍā pharusā, ayaṃ pana saddho bhavissati pasanno’’ti| bhante, tumhe ñatvā yuttaṭṭhānasmiṃyeva pabbajitā, mayaṃ pana anupadhāretvā atittheneva pakkhantā aniyyānikamagge vicarāmāti| so evaṃ vatvā diṭṭhe diṭṭhe bhikkhū punappunaṃ vandati, nhānodakādīni paṭiyādeti, dantakaṭṭhaṃ kappiyaṃ karoti, pāde dhovati makkheti, atirekabhattaṃ labhitvā bhuñjati|</p>

<p rend="bodytext">taṃ <pb ed="M" n="2.0175"/> iminā nīhārena vasantaṃ eko mahāthero disvā, ‘‘paribbājaka, tvaṃ saddho pasanno, kiṃ <pb ed="P" n="2.0297"/> na pabbajasī’’ti| ko maṃ, bhante, pabbājessati| mayañhi cirakālaṃ bhadantānaṃ paccatthikā hutvā vicarimhāti| thero ‘‘sace tvaṃ pabbajitukāmo, ahaṃ taṃ pabbājessāmī’’ti vatvā pabbājesi| so pabbajitakālato paṭṭhāya nirantaraṃ vattapaṭivattamakāsi| atha naṃ thero vatte pasīditvā nacirasseva upasampādesi| so uposathadivase bhikkhūhi saddhiṃ uposathaggaṃ pavisitvā bhikkhū mahantena ussāhena pātimokkhaṃ paggaṇhante disvā ‘‘iminā nīhārena osāretvā osāretvā lokaṃ khādanti, katipāhena harissāmī’’ti cintesi| so pariveṇaṃ gantvā upajjhāyaṃ vanditvā, ‘‘bhante, ko nāmo ayaṃ dhammo’’ti pucchi| pātimokkho nāma, āvusoti| uttamadhammo esa, bhante, bhavissatīti| āma, āvuso, sakalasāsanadhāraṇī ayaṃ sikkhāti| bhante, sace esa sikkhādhammo uttamo, imameva paṭhamaṃ gaṇhāmīti| gaṇhāvusoti thero sampaṭicchi| so gaṇhanto paribbājake passitvā ‘‘kīdisaṃ ācariyā’’ti pucchito, ‘‘āvuso, mā cintayittha, katipāhena āharissāmī’’ti vatvā nacirasseva uggaṇhitvā upajjhāyaṃ āha – ‘‘ettakameva, bhante, udāhu aññampi atthī’’ti| ettakameva, āvusoti|</p>

<p rend="bodytext">so punadivase yathānivatthapārutova gahitanīhāreneva pattaṃ gahetvā gijjhakūṭā nikkhamma paribbājakārāmaṃ agamāsi| paribbājakā disvā ‘‘kīdisaṃ, ācariya, nāsakkhittha maññe āvaṭṭanimāyaṃ <pb ed="V" n="2.0171"/> āharitu’’nti taṃ parivārayiṃsu| mā cintayittha, āvuso, āhaṭā me āvaṭṭanimāyā, ito paṭṭhāya amhākaṃ lābhasakkāro mahā bhavissati| tumhe aññamaññaṃ samaggā hotha, mā vivādaṃ akatthāti| sace te, ācariya, suggahitā, amhepi naṃ vācehīti| so ādito paṭṭhāya pātimokkhaṃ osāresi| atha te sabbepi – ‘‘etha, bho, nagare vicarantā samaṇassa gotamassa avaṇṇaṃ kathessāmā’’ti anugghāṭitesuyeva nagaradvāresu dvārasamīpaṃ gantvā vivaṭena dvārena <pb ed="P" n="2.0298"/> sabbapaṭhamaṃ pavisiṃsu| evaṃ saliṅgeneva apakkantaṃ taṃ paribbājakaṃ sandhāya – ‘‘sarabho nāma paribbājako acirapakkanto hotī’’ti vuttaṃ|</p>

<p rend="bodytext">taṃ <pb ed="M" n="2.0176"/> divasaṃ pana bhagavā paccūsasamaye lokaṃ olokento idaṃ addasa – ‘‘ajja sarabho paribbājako nagare vicaritvā pakāsanīyakammaṃ karissati, tiṇṇaṃ ratanānaṃ avaṇṇaṃ kathento visaṃ siñcitvā paribbājakārāmaṃ gamissati, ahampi tattheva gamissāmi, catassopi parisā tattheva osarissanti| tasmiṃ samāgame caturāsīti pāṇasahassāni amatapānaṃ pivissantī’’ti| tato ‘‘tassa okāso hotu, yathāruciyā avaṇṇaṃ pattharatū’’ti cintetvā ānandattheraṃ āmantesi – ‘‘ānanda, aṭṭhārasasu mahāvihāresu bhikkhusaṅghassa mayā saddhiṃyeva piṇḍāya carituṃ ārocehī’’ti| thero tathā akāsi| bhikkhū pattacīvaramādāya satthārameva parivārayiṃsu| satthā bhikkhusaṅghaṃ ādāya dvāragāmasamīpeyeva piṇḍāya cari| sarabhopi paribbājakehi saddhiṃ nagaraṃ paviṭṭho tattha tattha parisamajjhe rājadvāravīthicatukkādīsu ca gantvā ‘‘aññāto mayā samaṇānaṃ sakyaputtiyānaṃ dhammo’’tiādīni abhāsi| taṃ sandhāya <hi rend="bold">so rājagahe parisati evaṃ vācaṃ bhāsatī</hi>tiādi vuttaṃ| tattha <hi rend="bold">aññāto</hi>ti ñāto avabuddho, pākaṭaṃ katvā uggahitoti dīpeti| <hi rend="bold">aññāyā</hi>ti jānitvā| <hi rend="bold">apakkanto</hi>ti saliṅgeneva apakkanto| sace hi samaṇassa gotamassa sāsane koci sāro abhavissa, nāhaṃ apakkamissaṃ| tassa pana sāsanaṃ asāraṃ nissāraṃ, āvaṭṭanimāyaṃ osāretvā samaṇā lokaṃ khādantīti evamatthaṃ dīpento evamāha|</p>

<p rend="bodytext"><hi rend="bold">atha kho sambahulā bhikkhū</hi>ti atha evaṃ tasmiṃ paribbājake bhāsamāne araññavāsino pañcasatā bhikkhū ‘‘asukaṭṭhānaṃ nāma satthā piṇḍāya carituṃ gato’’ti ajānantā bhikkhācāravelāyaṃ rājagahaṃ piṇḍāya pavisiṃsu| te sandhāyetaṃ vuttaṃ| <hi rend="bold">assosu</hi>nti suṇiṃsu| <hi rend="bold">yena</hi> <pb ed="P" n="2.0299"/> <hi rend="bold">bhagavā tenupasaṅkamiṃsū</hi>ti ‘‘imaṃ kāraṇaṃ dasabalassa ārocessāmā’’ti upasaṅkamiṃsu|</p>

<p rend="bodytext"><hi rend="bold">sippinikātīra</hi>nti <pb ed="V" n="2.0172"/> <hi rend="bold">sippinikā</hi>ti evaṃnāmikāya nadiyā tīraṃ| <hi rend="bold">adhivāsesi bhagavā tuṇhībhāvenā</hi>ti kāyaṅgavācaṅgāni acopetvā abbhantare khantiṃ dhāretvā citteneva adhivāsesīti attho| evaṃ adhivāsetvā puna cintesi – ‘‘kiṃ nu kho ajja mayā sarabhassa vādaṃ maddituṃ gacchantena ekakena gantabbaṃ<pb ed="M" n="2.0177"/>, udāhu bhikkhusaṅghaparivutenā’’ti| athassa etadahosi – sacāhaṃ bhikkhusaṅghaparivuto gamissāmi, mahājano evaṃ cintessati – ‘‘samaṇo gotamo vāduppattiṭṭhānaṃ gacchanto pakkhaṃ ukkhipitvā gantvā parisabalena uppannaṃ vādaṃ maddati, paravādīnaṃ sīsaṃ ukkhipituṃ na detī’’ti| na kho pana mayhaṃ uppanne vāde paraṃ gahetvā maddanakiccaṃ atthi, ahameva gantvā maddissāmi| anacchariyaṃ cetaṃ yvāhaṃ idāni buddhabhūto attano uppannaṃ vādaṃ maddeyyaṃ, cariyaṃ caraṇakāle ahetukapaṭisandhiyaṃ nibbattenāpi hi mayā vahitabbaṃ dhuraṃ añño vahituṃ samattho nāma nāhosi| imassa panatthassa sādhanatthaṃ –</p>

<p rend="gatha1">‘‘yato yato garu dhuraṃ, yato gambhīravattanī|</p>

<p rend="gathalast">tadāssu kaṇhaṃ yuñjenti, svāssu taṃ vahate dhura’’nti|| (jā. 1.1.29) –</p>

<p rend="unindented">idaṃ kaṇhajātakaṃ āharitabbaṃ| atīte kira eko satthavāho ekissā mahallikāya gehe nivāsaṃ gaṇhi| athassa ekissā dhenuyā rattibhāgasamanantare gabbhavuṭṭhānaṃ ahosi| sā ekaṃ vacchakaṃ vijāyi| mahallikāya vacchakaṃ diṭṭhakālato paṭṭhāya puttasineho udapādi| punadivase satthavāhaputto – ‘‘tava gehavetanaṃ gaṇhāhī’’ti āha| mahallikā ‘‘mayhaṃ aññena kiccaṃ na atthi, imameva vacchakaṃ dehī’’ti āha| gaṇha, ammāti| sā taṃ gaṇhitvā khīraṃ pāyetvā yāgubhattatiṇādīni dadamānā <pb ed="P" n="2.0300"/> posesi| so vuddhimanvāya paripuṇṇarūpo balavīriyasampanno ahosi sampannācāro, kāḷako nāma nāmena| athekassa satthavāhassa pañcahi sakaṭasatehi āgacchantassa udakabhinnaṭṭhāne sakaṭacakkaṃ laggi| so dasapi vīsampi tiṃsampi yojetvā nīharāpetuṃ asakkonto kāḷakaṃ upasaṅkamitvā āha – ‘‘tāta, tava vetanaṃ dassāmi, sakaṭaṃ me ukkhipitvā dehī’’ti| evañca pana vatvā taṃ ādāya – ‘‘añño iminā saddhiṃ dhuraṃ vahituṃ samattho natthī’’ti dhurasakaṭe yottaṃ bandhitvā taṃ ekakaṃyeva yojesi| so taṃ sakaṭaṃ ukkhipitvā thale patiṭṭhāpetvā eteneva nihārena pañca sakaṭasatāni nīhari| so sabbapacchimasakaṭaṃ nīharitvā mociyamāno ‘‘su’’nti katvā sīsaṃ ukkhipi|</p>

<p rend="bodytext">satthavāho <pb ed="V" n="2.0173"/><pb ed="M" n="2.0178"/> ‘‘ayaṃ ettakāni sakaṭāni ukkhipanto evaṃ na akāsi, vetanatthaṃ maññe karotī’’ti sakaṭagaṇanāya kahāpaṇe gahetvā pañcasatabhaṇḍikaṃ tassa gīvāya bandhāpesi| so aññesaṃ attano santikaṃ allīyituṃ adento ujukaṃ gehameva agamāsi| mahallikā disvā mocetvā kahāpaṇabhāvaṃ ñatvā ‘‘kasmā, putta, evamakāsi, mā tvaṃ ‘mayā kammaṃ katvā ābhatena ayaṃ jīvissatī’ti saññamakāsī’’ti vatvā goṇaṃ uṇhodakena nhāpetvā telena abbhañjitvā ‘‘ito paṭṭhāya puna mā evamakāsī’’ti ovadi| evaṃ satthā ‘‘cariyaṃ caraṇakāle ahetukapaṭisandhiyaṃ nibbattenāpi hi mayā vahitabbadhuraṃ añño vahituṃ samattho nāma nāhosī’’ti cintetvā ekakova agamāsi| taṃ dassetuṃ <hi rend="bold">atha kho bhagavā sāyanhasamayaṃ paṭisallānā vuṭṭhito</hi>tiādi vuttaṃ|</p>

<p rend="bodytext">tattha <hi rend="bold">paṭisallānā</hi>ti puthuttārammaṇehi cittaṃ paṭisaṃharitvā sallānato, phalasamāpattitoti attho| <hi rend="bold">tenupasaṅkamī</hi>ti paribbājakesu sakalanagare pakāsanīyakammaṃ katvā nagarā nikkhamma paribbājakārāme sannipatitvā ‘‘sace, āvuso sarabha, samaṇo gotamo āgamissati, kiṃ <pb ed="P" n="2.0301"/> karissasī’’ti| samaṇe gotame ekaṃ karonte ahaṃ dve karissāmi, dve karonte cattāri, cattāri karonte pañca, pañca karonte dasa, dasa karonte vīsati, vīsati karonte tiṃsaṃ, tiṃsaṃ karonte cattālīsaṃ, cattālīsaṃ karonte paññāsaṃ, paññāsaṃ karonte sataṃ, sataṃ karonte sahassaṃ karissāmīti evaṃ aññamaññaṃ sīhanādakathaṃ samuṭṭhāpetvā nisinnesu upasaṅkami|</p>

<p rend="bodytext">upasaṅkamanto pana yasmā paribbājakārāmassa nagaramajjheneva maggo, tasmā surattadupaṭṭaṃ nivāsetvā sugatamahācīvaraṃ pārupitvā vissaṭṭhabalo rājā viya ekakova nagaramajjhena agamāsi| micchādiṭṭhikā disvā ‘‘paribbājakā samaṇassa gotamassa pakāsanīyakammaṃ karontā avaṇṇaṃ patthariṃsu, so ete anuvattitvā saññāpetuṃ gacchati maññe’’ti anubandhiṃsu| sammādiṭṭhikāpi ‘‘sammāsambuddho pattacīvaraṃ ādāya ekakova nikkhanto, ajja sarabhena saddhiṃ mahādhammasaṅgāmo bhavissati| mayampi tasmiṃ samāgame kāyasakkhino bhavissāmā’’ti anubandhiṃsu| satthā passantasseva mahājanassa paribbājakārāmaṃ upasaṅkami|</p>

<p rend="bodytext">paribbājakā <pb ed="M" n="2.0179"/> rukkhānaṃ khandhaviṭapasākhantarehi samuggacchantā chabbaṇṇaghanabuddharasmiyo disvā ‘‘aññadā evarūpo obhāso nāma natthi, kiṃ nu kho eta’’nti ulloketvā ‘‘samaṇo <pb ed="V" n="2.0174"/> gotamo āgacchatī’’ti āhaṃsu| taṃ sutvāva sarabho jāṇukantare sīsaṃ ṭhapetvā adhomukho nisīdi| evaṃ tasmiṃ samaye bhagavā taṃ ārāmaṃ upasaṅkamitvā paññatte āsane nisīdi| tathāgato hi jambudīpatale aggakule jātattā aggāsanārahotissa sabbattha āsanaṃ paññattameva hoti| evaṃ paññatte mahārahe buddhāsane nisīdi|</p>

<p rend="bodytext"><hi rend="bold">te paribbājakā sarabhaṃ paribbājakaṃ etadavocu</hi>nti sammāsambuddhe kira sarabhena saddhiṃ ettakaṃ kathenteyeva <pb ed="P" n="2.0302"/> bhikkhusaṅgho satthu padānupadiko hutvā paribbājakārāmaṃ sampāpuṇi, catassopi parisā paribbājakārāmeyeva osariṃsu| tato te paribbājakā ‘‘acchariyaṃ samaṇassa gotamassa kammaṃ, sakalanagaraṃ vicaritvā avaṇṇaṃ pattharitvā pakāsanīyakammaṃ katvā āgatānaṃ verīnaṃ paṭisattūnaṃ paccāmittānaṃ santikaṃ āgantvā thokampi viggāhikakathaṃ na kathesi, āgatakālato paṭṭhāya satapākatelena makkhento viya amatapānaṃ pāyento viya madhurakathaṃ kathetī’’ti sabbepi sammāsambuddhaṃ anuvattantā etadavocuṃ|</p>

<p rend="bodytext"><hi rend="bold">yāceyyāsī</hi>ti āyāceyyāsi pattheyyāsi piheyyāsi| <hi rend="bold">tuṇhībhūto</hi>ti tuṇhībhāvaṃ upagato| <hi rend="bold">maṅkubhūto</hi>ti nittejataṃ āpanno| <hi rend="bold">pattakkhandho</hi>ti onatagīvo| <hi rend="bold">adhomukho</hi>ti heṭṭhāmukho| <hi rend="bold">sammāsambuddhassa te paṭijānato</hi>ti ‘‘ahaṃ sammāsambuddho, sabbe dhammā mayā abhisambuddhā’’ti evaṃ paṭijānato tava| <hi rend="bold">anabhisambuddhā</hi>ti ime nāma dhammā tayā anabhisambuddhā| <hi rend="bold">tatthā</hi>ti tesu anabhisambuddhāti evaṃ dassitadhammesu| <hi rend="bold">aññena vā aññaṃ paṭicarissatī</hi>ti aññena vā vacanena aññaṃ vacanaṃ paṭicchādessati, aññaṃ pucchito aññaṃ kathessatīti adhippāyo| <hi rend="bold">bahiddhā kathaṃ apanāmessatī</hi>ti bahiddhā aññaṃ āgantukakathaṃ āharanto purimakathaṃ apanāmessati| <hi rend="bold">appaccaya</hi>nti anabhiraddhiṃ atuṭṭhākāraṃ <hi rend="bold">pātukarissatī</hi>ti pākaṭaṃ karissati| ettha ca appaccayena domanassaṃ vuttaṃ, purimehi dvīhi mandabalavabhedo kodhoyeva|</p>

<p rend="bodytext">evaṃ <pb ed="M" n="2.0180"/> bhagavā paṭhamavesārajjena sīhanādaṃ naditvā puna dutiyādīhi nadanto <hi rend="bold">yo kho maṃ paribbājakā</hi>tiādimāha| tattha <hi rend="bold">yassa kho pana te atthāya dhammo desito</hi>ti yassa maggassa <pb ed="P" n="2.0303"/> vā phalassa vā atthāya tayā catusaccadhammo desito| <hi rend="bold">so na niyyātī</hi>ti so dhammo na niyyāti na niggacchati, na taṃ atthaṃ sādhetīti vuttaṃ hoti| <hi rend="bold">takkarassā</hi>ti yo naṃ karoti, tassa paṭipattipūrakassa puggalassāti attho| <hi rend="bold">sammā dukkhakkhayāyā</hi>ti hetunā nayena kāraṇena sakalassa <pb ed="V" n="2.0175"/> vaṭṭadukkhassa khayāya| atha vā <hi rend="bold">yassa kho pana te atthāya dhammo desito</hi>ti yassa te atthāya dhammo desito| seyyathidaṃ – rāgapaṭighātatthāya asubhakammaṭṭhānaṃ, dosapaṭighātatthāya mettābhāvanā, mohapaṭighātatthāya pañca dhammā, vitakkupacchedāya ānāpānassati| <hi rend="bold">so na niyyāti takkarassa sammā dukkhakkhayāyā</hi>ti so dhammo yo naṃ yathādesitaṃ karoti, tassa takkarassa sammā hetunā nayena kāraṇena vaṭṭadukkhakkhayāya na niyyāti na niggacchati, taṃ atthaṃ na sādhetīti ayamettha attho| <hi rend="bold">seyyathāpi sarabho paribbājako</hi>ti yathā ayaṃ sarabho paribbājako pajjhāyanto appaṭibhāno nisinno, evaṃ nisīdissatīti|</p>

<p rend="bodytext">evaṃ tīhi padehi sīhanādaṃ naditvā desanaṃ nivattentasseva tathāgatassa tasmiṃ ṭhāne sannipatitā caturāsītipāṇasahassaparimāṇā parisā amatapānaṃ pivi, satthā parisāya amatapānassa pītabhāvaṃ ñatvā vehāsaṃ abbhuggantvā pakkāmi| tamatthaṃ dassetuṃ <hi rend="bold">atha kho bhagavā</hi>tiādi vuttaṃ| tattha <hi rend="bold">sīhanāda</hi>nti seṭṭhanādaṃ abhītanādaṃ appaṭinādaṃ| <hi rend="bold">vehāsaṃ pakkāmī</hi>ti abhiññāpādakaṃ catutthajjhānaṃ samāpajjitvā vuṭṭhāya adhiṭṭhāya saddhiṃ bhikkhusaṅghena ākāsaṃ pakkhandi| evaṃ pakkhando ca pana taṃkhaṇaññeva gijjhakūṭamahāvihāre patiṭṭhāsi|</p>

<p rend="bodytext"><hi rend="bold">vācāya sannitodakenā</hi>ti vacanapatodena| <hi rend="bold">sañjambharimakaṃsū</hi>ti <pb ed="P" n="2.0304"/> sambharitaṃ nirantaraphuṭaṃ akaṃsu, upari vijjhiṃsūti vuttaṃ hoti| <hi rend="bold">brahāraññe</hi>ti mahāraññe| <hi rend="bold">sīhanādaṃ nadissāmī</hi>ti sīhassa nadato ākāraṃ disvā ‘‘ayampi tiracchānagato, ahampi, imassa cattāro pādā, mayhampi, ahampi evameva sīhanādaṃ nadissāmī’’ti cintesi| so sīhassa sammukhā nadituṃ asakkonto <pb ed="M" n="2.0181"/> tasmiṃ gocarāya pakkante ekako nadituṃ ārabhi| athassa siṅgālasaddoyeva nicchari| tena vuttaṃ – <hi rend="bold">siṅgālakaṃyeva nadatī</hi>ti| <hi rend="bold">bheraṇḍaka</hi>nti tasseva vevacanaṃ| apica bhinnassaraṃ amanāpasaddaṃ nadatīti vuttaṃ hoti| <hi rend="bold">evameva kho tva</hi>nti iminā opammena paribbājakā tathāgataṃ sīhasadisaṃ katvā sarabhaṃ siṅgālasadisaṃ akaṃsu| <hi rend="bold">ambukasañcarī</hi>ti khuddakakukkuṭikā| <hi rend="bold">purisakaravitaṃ ravissāmī</hi>ti mahākukkuṭaṃ ravantaṃ disvā ‘‘imassapi dve pādā dve pakkhā, mayhampi tatheva, ahampi evarūpaṃ ravitaṃ ravissāmī’’ti sā tassa sammukhā ravituṃ asakkontī tasmiṃ pakkante ravamānā kukkuṭikāravaṃyeva ravi| tena vuttaṃ – <hi rend="bold">ambukasañcariravitaṃyeva ravatī</hi>ti| <hi rend="bold">usabho</hi>ti goṇo| <hi rend="bold">suññāyā</hi>ti tucchāya jeṭṭhakavasabhehi virahitāya<pb ed="V" n="2.0176"/>| <hi rend="bold">gambhīraṃ naditabbaṃ maññatī</hi>ti jeṭṭhakavasabhassa nādasadisaṃ gambhīranādaṃ naditabbaṃ maññati| sesaṃ sabbattha uttānatthamevāti|</p>

<p rend="subhead">5. kesamuttisuttavaṇṇanā</p>

<p rend="bodytext" n="66"><hi rend="paranum">66</hi><hi rend="dot">.</hi> pañcame <hi rend="bold">kālāmānaṃ nigamo</hi>ti kālāmā nāma khattiyā, tesaṃ nigamo| <hi rend="bold">kesamuttiyā</hi>ti kesamuttanigamavāsino| <hi rend="bold">upasaṅkamiṃsū</hi>ti sappinavanītādibhesajjāni ceva aṭṭhavidhapānakāni ca gāhāpetvā upasaṅkamiṃsu| <hi rend="bold">sakaṃyeva vādaṃ dīpentī</hi>ti attanoyeva laddhiṃ kathenti| <hi rend="bold">jotentī</hi>ti pakāsenti| <hi rend="bold">khuṃsentī</hi>ti ghaṭṭenti| <hi rend="bold">vambhentī</hi>ti <pb ed="P" n="2.0305"/> avajānanti| <hi rend="bold">paribhavantī</hi>ti lāmakaṃ karonti| <hi rend="bold">omakkhiṃ karontī</hi>ti ukkhittakaṃ karonti, ukkhipitvā chaḍḍenti| <hi rend="bold">aparepi, bhante</hi>ti so kira aṭavimukhe gāmo, tasmā tattha aṭaviṃ atikkantā ca atikkamitukāmā ca vāsaṃ kappenti| tesupi paṭhamaṃ āgatā attano laddhiṃ dīpetvā pakkamiṃsu, pacchā āgatā ‘‘kiṃ te jānanti, amhākaṃ antevāsikā te, amhākaṃ santike kiñci kiñci sippaṃ uggaṇhiṃsū’’ti attano laddhiṃ dīpetvā pakkamiṃsu| kālāmā ekaladdhiyampi saṇṭhahituṃ na sakkhiṃsu| te etamatthaṃ dīpetvā bhagavato evamārocetvā <hi rend="bold">tesaṃ no, bhante</hi>tiādimāhaṃsu| tattha <hi rend="bold">hoteva kaṅkhā</hi>ti hotiyeva kaṅkhā| <hi rend="bold">vicikicchā</hi>ti tasseva vevacanaṃ| <hi rend="bold">ala</hi>nti yuttaṃ|</p>

<p rend="bodytext"><hi rend="bold">mā</hi> <pb ed="M" n="2.0182"/> <hi rend="bold">anussavenā</hi>ti anussavakathāyapi mā gaṇhittha| <hi rend="bold">mā paramparāyā</hi>ti paramparakathāyapi mā gaṇhittha| <hi rend="bold">mā itikirāyā</hi>ti evaṃ kira etanti mā gaṇhittha| <hi rend="bold">mā piṭakasampadānenā</hi>ti amhākaṃ piṭakatantiyā saddhiṃ sametīti mā gaṇhittha| <hi rend="bold">mā takkahetū</hi>ti takkaggāhenapi mā gaṇhittha| <hi rend="bold">mā nayahetū</hi>ti nayaggāhenapi mā gaṇhittha| <hi rend="bold">mā ākāraparivitakkenā</hi>ti sundaramidaṃ kāraṇanti evaṃ kāraṇaparivitakkenapi mā gaṇhittha| <hi rend="bold">mā diṭṭhinijjhānakkhantiyā</hi>ti amhākaṃ nijjhāyitvā khamitvā gahitadiṭṭhiyā saddhiṃ sametītipi mā gaṇhittha| <hi rend="bold">mā bhabbarūpatāyā</hi>ti ayaṃ bhikkhu bhabbarūpo, imassa kathaṃ gahetuṃ yuttantipi mā gaṇhittha| <hi rend="bold">mā samaṇo no garū</hi>ti ayaṃ samaṇo amhākaṃ garu, imassa kathaṃ gahetuṃ yuttantipi mā gaṇhittha| <hi rend="bold">samattā</hi>ti paripuṇṇā| <hi rend="bold">samādinnā</hi>ti <pb ed="P" n="2.0306"/> gahitā parāmaṭṭhā| <hi rend="bold">yaṃsa hotī</hi>ti yaṃ kāraṇaṃ tassa puggalassa hoti| alobhādayo <pb ed="V" n="2.0177"/> lobhādipaṭipakkhavasena veditabbā| <hi rend="bold">vigatābhijjho</hi>tiādīhi mettāya pubbabhāgo kathito|</p>

<p rend="bodytext">idāni mettādikaṃ kammaṭṭhānaṃ kathento <hi rend="bold">mettāsahagatenā</hi>tiādimāha| tattha kammaṭṭhānakathāya vā bhāvanānaye vā pāḷivaṇṇanāya vā yaṃ vattabbaṃ siyā, taṃ sabbaṃ visuddhimagge (visuddhi. 1.240) vuttameva| <hi rend="bold">evaṃ averacitto</hi>ti evaṃ akusalaverassa ca puggalaverino ca natthitāya averacitto| <hi rend="bold">abyābajjhacitto</hi>ti kodhacittassa abhāvena niddukkhacitto| <hi rend="bold">asaṃkiliṭṭhacitto</hi>ti kilesassa natthitāya asaṃkiliṭṭhacitto| <hi rend="bold">visuddhacitto</hi>ti kilesamalābhāvena visuddhacitto hotīti attho| <hi rend="bold">tassā</hi>ti tassa evarūpassa ariyasāvakassa| <hi rend="bold">assāsā</hi>ti avassayā patiṭṭhā| <hi rend="bold">sace kho pana atthi paro loko</hi>ti yadi imamhā lokā paraloko nāma atthi| <hi rend="bold">athāhaṃ kāyassa bhedā parammaraṇā…pe.… upapajjissāmī</hi>ti atthetaṃ kāraṇaṃ, yenāhaṃ kāyassa bhedā parammaraṇā sugatiṃ saggaṃ lokaṃ upapajjissāmīti evaṃ sabbattha nayo veditabbo| <hi rend="bold">anīgha</hi>nti niddukkhaṃ| <hi rend="bold">sukhi</hi>nti sukhitaṃ| <hi rend="bold">ubhayeneva visuddhaṃ attānaṃ samanupassāmī</hi>ti yañca pāpaṃ na karomi, yañca karotopi na karīyati, iminā ubhayenāpi visuddhaṃ attānaṃ samanupassāmi| sesaṃ sabbattha uttānatthamevāti|</p>

<p rend="subhead">6. sāḷhasuttavaṇṇanā</p>

<p rend="bodytext" n="67"><hi rend="paranum">67</hi><hi rend="dot">.</hi> chaṭṭhe <pb ed="M" n="2.0183"/> <hi rend="bold">migāranattā</hi>ti migāraseṭṭhino nattā| <hi rend="bold">sekhuniyanattā</hi>ti sekhuniyaseṭṭhino nattā| <hi rend="bold">upasaṅkamiṃsū</hi>ti bhuttapātarāsā dāsakammakaraparivutā <pb ed="P" n="2.0307"/> upasaṅkamiṃsu| tesaṃ kira purebhatte pubbaṇhasamayeyeva gehe eko pañho samuṭṭhito, taṃ pana kathetuṃ okāso nāhosi| te ‘‘taṃ pañhaṃ sossāmā’’ti therassa santikaṃ gantvā vanditvā tuṇhī nisīdiṃsu| thero ‘‘gāme taṃ samuṭṭhitaṃ pañhaṃ sotuṃ āgatā bhavissantī’’ti tesaṃ manaṃ ñatvā tameva pañhaṃ ārabhanto <hi rend="bold">etha tumhe sāḷhā</hi>tiādimāha| tattha <hi rend="bold">atthi lobho</hi>ti lubbhanasabhāvo lobho nāma atthīti pucchati| <hi rend="bold">abhijjhāti kho ahaṃ sāḷhā etamatthaṃ vadāmī</hi>ti etaṃ lobhasaṅkhātaṃ atthaṃ ahaṃ ‘‘abhijjhā’’ti vadāmi, ‘‘taṇhā’’ti vadāmīti samuṭṭhitapañhassa atthaṃ dīpento āha| evaṃ sabbavāresu nayo netabbo|</p>

<p rend="bodytext"><hi rend="bold">so</hi> <pb ed="V" n="2.0178"/> <hi rend="bold">evaṃ pajānātī</hi>ti so cattāro brahmavihāre bhāvetvā ṭhito ariyasāvako samāpattito vuṭṭhāya vipassanaṃ ārabhanto evaṃ pajānāti| <hi rend="bold">atthi ida</hi>nti atthi dukkhasaccasaṅkhātaṃ khandhapañcakaṃ nāmarūpavasena paricchinditvā pajānanto esa ‘‘evaṃ pajānāti atthi ida’’nti vutto| <hi rend="bold">hīna</hi>nti samudayasaccaṃ| <hi rend="bold">paṇīta</hi>nti maggasaccaṃ| <hi rend="bold">imassa saññāgatassa uttari nissaraṇa</hi>nti imassa vipassanāsaññāsaṅkhātassa saññāgatassa uttari nissaraṇaṃ nāma nibbānaṃ, tamatthīti iminā nirodhasaccaṃ dasseti| <hi rend="bold">vimuttasmiṃ vimuttamiti ñāṇa</hi>nti ekūnavīsatividhaṃ paccavekkhaṇañāṇaṃ kathitaṃ| <hi rend="bold">ahu pubbe lobho</hi>ti pubbe me lobho ahosi| <hi rend="bold">tadahu akusala</hi>nti taṃ akusalaṃ nāma ahosi, tadā vā akusalaṃ nāma ahosi| <hi rend="bold">iccetaṃ kusala</hi>nti iti etaṃ kusalaṃ, tasseva akusalassa natthibhāvaṃ kusalaṃ khemanti sandhāya vadati| <hi rend="bold">nicchāto</hi>ti nittaṇho| <hi rend="bold">nibbuto</hi>ti <pb ed="P" n="2.0308"/> abbhantare santāpakarānaṃ kilesānaṃ abhāvena nibbuto| <hi rend="bold">sītibhūto</hi>ti sītalībhūto| <hi rend="bold">sukhappaṭisaṃvedī</hi>ti kāyikacetasikassa sukhassa paṭisaṃveditā| <hi rend="bold">brahmabhūtenā</hi>ti seṭṭhabhūtena| sesaṃ sabbattha uttānatthamevāti|</p>

<p rend="subhead">7. kathāvatthusuttavaṇṇanā</p>

<p rend="bodytext" n="68"><hi rend="paranum">68</hi><hi rend="dot">.</hi> sattame <pb ed="M" n="2.0184"/> <hi rend="bold">kathāvatthūnī</hi>ti kathākāraṇāni, kathāya bhūmiyo patiṭṭhāyoti attho| <hi rend="bold">atītaṃ vā, bhikkhave, addhāna</hi>nti atītamaddhānaṃ nāma kālopi vaṭṭati khandhāpi| anāgatapaccuppannesupi eseva nayo| tattha atīte kassapo nāma sammāsambuddho ahosi, tassa kikī nāma kāsikarājā aggupaṭṭhāko ahosi, vīsati vassasahassāni āyu ahosīti iminā nayena kathento <hi rend="bold">atītaṃ ārabbha kathaṃ katheti</hi> nāma| anāgate metteyyo nāma buddho bhavissati, tassa saṅkho nāma rājā aggupaṭṭhāko bhavissati, asīti vassasahassāni āyu bhavissatīti iminā nayena kathento <hi rend="bold">anāgataṃ ārabbha kathaṃ katheti</hi> nāma| etarahi asuko nāma rājā dhammikoti iminā nayena kathento <hi rend="bold">paccuppannaṃ ārabbha kathaṃ katheti</hi> nāma|</p>

<p rend="bodytext"><hi rend="bold">kathāsampayogenā</hi>ti kathāsamāgamena| <hi rend="bold">kaccho</hi>ti kathetuṃ yutto| <hi rend="bold">akaccho</hi>ti kathetuṃ na yutto| <hi rend="bold">ekaṃsabyākaraṇīyaṃ pañha</hi>ntiādīsu, ‘‘cakkhu, anicca’’nti puṭṭhena, ‘‘āma, anicca’’nti ekaṃseneva byākātabbaṃ| eseva nayo sotādīsu| ayaṃ <hi rend="bold">ekaṃsabyākaraṇīyo</hi> pañho| ‘‘aniccaṃ nāma cakkhū’’ti puṭṭhena pana ‘‘na cakkhumeva, sotampi aniccaṃ, ghānampi anicca’’nti evaṃ vibhajitvā <pb ed="V" n="2.0179"/> byākātabbaṃ| ayaṃ <hi rend="bold">vibhajjabyākaraṇīyo</hi> pañho| ‘‘yathā cakkhu, tathā sotaṃ| yathā sotaṃ, tathā cakkhū’’ti puṭṭhena ‘‘kenaṭṭhena pucchasī’’ti paṭipucchitvā ‘‘dassanaṭṭhena pucchāmī’’ti vutte ‘‘na hī’’ti byākātabbaṃ| ‘‘aniccaṭṭhena pucchāmī’’ti vutte, ‘‘āmā’’ti byākātabbaṃ| ayaṃ <hi rend="bold">paṭipucchābyākaraṇīyo</hi> pañho| ‘‘taṃ jīvaṃ taṃ sarīra’’ntiādīni <pb ed="P" n="2.0309"/> puṭṭhena pana ‘‘abyākatametaṃ bhagavatā’’ti ṭhapetabbo, esa pañho na byākātabbo| ayaṃ <hi rend="bold">ṭhapanīyo</hi> pañho|</p>

<p rend="bodytext"><hi rend="bold">ṭhānāṭhāne na saṇṭhātī</hi>ti kāraṇākāraṇe na saṇṭhāti| tatrāyaṃ nayo – sassatavādī yuttena kāraṇena pahoti ucchedavādiṃ niggahetuṃ, ucchedavādī tena niggayhamāno ‘‘kiṃ panāhaṃ ucchedaṃ vadāmī’’ti sassatavādibhāvameva dīpeti, attano vāde patiṭṭhātuṃ na sakkoti| evaṃ ucchedavādimhi pahonte sassatavādī, puggalavādimhi pahonte suññatavādī, suññatavādimhi pahonte puggalavādīti evaṃ ṭhānāṭhāne na saṇṭhāti nāma|</p>

<p rend="bodytext"><hi rend="bold">parikappe</hi> <pb ed="M" n="2.0185"/> <hi rend="bold">na saṇṭhātī</hi>ti idaṃ pañhapucchanepi pañhakathanepi labbhati| kathaṃ? ekacco hi ‘‘pañhaṃ pucchissāmī’’ti kaṇṭhaṃ sodheti, so itarena ‘‘idaṃ nāma tvaṃ pucchissasī’’ti vutto ñātabhāvaṃ ñatvā ‘‘na etaṃ, aññaṃ pucchissāmī’’ti vadati| pañhaṃ puṭṭhopi ‘‘pañhaṃ kathessāmī’’ti hanuṃ saṃsodheti, so itarena ‘‘idaṃ nāma kathessasī’’ti vutto ñātabhāvaṃ ñatvā ‘‘na etaṃ, aññaṃ kathessāmī’’ti vadati| evaṃ parikappe na saṇṭhāti nāma|</p>

<p rend="bodytext"><hi rend="bold">aññātavāde na saṇṭhātī</hi>ti aññātavāde jānitavāde na saṇṭhāti| kathaṃ? ekacco pañhaṃ pucchati, taṃ itaro ‘‘manāpo tayā pañho pucchito, kahaṃ te esa uggahito’’ti vadati| itaro pucchitabbaniyāmeneva pañhaṃ pucchitvāpi tassa kathāya ‘‘apañhaṃ nu kho pucchita’’nti vimatiṃ karoti| aparo pañhaṃ puṭṭho katheti, tamañño ‘‘suṭṭhu te pañho kathito, kattha te uggahito, pañhaṃ kathentena nāma evaṃ kathetabbo’’ti vadati| itaro kathetabbaniyāmeneva pañhaṃ kathetvāpi tassa kathāya ‘‘apañho nu kho mayā kathito’’ti vimatiṃ karoti|</p>

<p rend="bodytext"><hi rend="bold">paṭipadāya na saṇṭhātī</hi>ti paṭipattiyaṃ na tiṭṭhati, vattaṃ ajānitvā apucchitabbaṭṭhāne pucchatīti attho| ayaṃ pañho <pb ed="P" n="2.0310"/> nāma cetiyaṅgaṇe pucchitena na kathetabbo, tathā bhikkhācāramagge <pb ed="V" n="2.0180"/> gāmaṃ piṇḍāya caraṇakāle| āsanasālāya nisinnakāle yāguṃ vā bhattaṃ vā gahetvā nisinnakāle paribhuñjitvā nisinnakāle divāvihāraṭṭhānagamanakālepi| divāṭṭhāne nisinnakāle pana okāsaṃ kāretvāva pucchantassa kathetabbo, akāretvā pucchantassa na kathetabbo| idaṃ vattaṃ ajānitvā pucchanto paṭipadāya na saṇṭhāti nāma| <hi rend="bold">evaṃ santāyaṃ, bhikkhave, puggalo akaccho hotī</hi>ti, bhikkhave, etaṃ imasmiṃ ca kāraṇe sati ayaṃ puggalo na kathetuṃ yutto nāma hoti|</p>

<p rend="bodytext"><hi rend="bold">ṭhānāṭhāne saṇṭhātī</hi>ti sassatavādī yuttena kāraṇena pahoti ucchedavādiṃ niggahetuṃ, ucchedavādī tena niggayhamānopi ‘‘ahaṃ tayā satakkhattuṃ niggayhamānopi ucchedavādīyevā’’ti vadati| iminā nayena sassatapuggalasuññatavādādīsupi nayo netabbo| evaṃ ṭhānāṭhāne saṇṭhāti <pb ed="M" n="2.0186"/> nāma| <hi rend="bold">parikappe saṇṭhātī</hi>ti ‘‘pañhaṃ pucchissāmī’’ti kaṇṭhaṃ sodhento ‘‘tvaṃ imaṃ nāma pucchissasī’’ti vutte, ‘‘āma, etaṃyeva pucchissāmī’’ti vadati| pañhaṃ kathessāmīti hanuṃ saṃsodhentopi ‘‘tvaṃ imaṃ nāma kathessasī’’ti vutte, ‘‘āma, etaṃyeva kathessāmī’’ti vadati| evaṃ parikappe saṇṭhāti nāma|</p>

<p rend="bodytext"><hi rend="bold">aññātavāde saṇṭhātī</hi>ti imaṃ pañhaṃ pucchitvā ‘‘suṭṭhu te pañho pucchito, pucchantena nāma evaṃ pucchitabba’’nti vutte sampaṭicchati, vimatiṃ na uppādeti| pañhaṃ kathetvāpi ‘‘suṭṭhu te pañho kathito, kathentena nāma evaṃ kathetabba’’nti vutte sampaṭicchati, vimatiṃ na uppādeti| <hi rend="bold">paṭipadāya saṇṭhātī</hi>ti gehe nisīdāpetvā yāgukhajjakādīni datvā yāva bhattaṃ niṭṭhāti, tasmiṃ antare nisinno pañhaṃ pucchati<pb ed="P" n="2.0311"/>| sappiādīni bhesajjāni aṭṭhavidhāni pānakāni vatthacchādanamālāgandhādīni vā ādāya vihāraṃ gantvā tāni datvā divāṭṭhānaṃ pavisitvā okāsaṃ kāretvā pañhaṃ pucchati| evañhi vattaṃ ñatvā pucchanto paṭipadāya saṇṭhāti nāma| tassa pañhaṃ kathetuṃ vaṭṭati|</p>

<p rend="bodytext"><hi rend="bold">aññenaññaṃ paṭicaratī</hi>ti aññena vacanena aññaṃ paṭicchādeti, aññaṃ vā pucchito aññaṃ katheti| <hi rend="bold">bahiddhā kathaṃ apanāmetī</hi>ti āgantukakathaṃ otārento purimakathaṃ bahiddhā apanāmeti| tatridaṃ vatthu – bhikkhū kira sannipatitvā ekaṃ daharaṃ, ‘‘āvuso, tvaṃ imañcimañca āpattiṃ āpanno’’ti āhaṃsu| so āha – ‘‘bhante, nāgadīpaṃ gatomhī’’ti| āvuso<pb ed="V" n="2.0181"/>, na mayaṃ tava nāgadīpagamanena atthikā, āpattiṃ pana āpannoti pucchāmāti| bhante, nāgadīpaṃ gantvā macche khādinti| āvuso, tava macchakhādanena kammaṃ natthi, āpattiṃ kirasi āpannoti| so ‘‘nātisupakko maccho mayhaṃ aphāsukamakāsi, bhante’’ti| āvuso, tuyhaṃ phāsukena vā aphāsukena vā kammaṃ natthi, āpattiṃ āpannosīti| bhante, yāva tattha vasiṃ, tāva me aphāsukameva jātanti| evaṃ āgantukakathāvasena bahiddhā kathaṃ apanāmetīti veditabbaṃ|</p>

<p rend="bodytext"><hi rend="bold">abhiharatī</hi>ti ito cito ca suttaṃ āharitvā avattharati| <hi rend="bold">tepiṭakatissatthero</hi> viya| pubbe kira bhikkhū mahācetiyaṅgaṇe sannipatitvā saṅghakiccaṃ katvā bhikkhūnaṃ ovādaṃ datvā aññamaññaṃ pañhasākacchaṃ karonti| tatthāyaṃ thero tīhi piṭakehi tato tato suttaṃ āharitvā divasabhāge ekampi pañhaṃ niṭṭhāpetuṃ na deti| <hi rend="bold">abhimaddatī</hi>ti kāraṇaṃ <pb ed="M" n="2.0187"/> āharitvā maddati| <hi rend="bold">anupajagghatī</hi>ti parena pañhe pucchitepi kathitepi pāṇiṃ paharitvā mahāhasitaṃ hasati, yena parassa ‘‘apucchitabbaṃ nu kho pucchiṃ, akathetabbaṃ nu kho kathesi’’nti vimati uppajjati| <hi rend="bold">khalitaṃ gaṇhātī</hi>ti appamattakaṃ mukhadosamattaṃ gaṇhāti<pb ed="P" n="2.0312"/>, akkhare vā pade vā byañjane vā durutte ‘‘evaṃ nāmetaṃ vattabba’’nti ujjhāyamāno vicarati| <hi rend="bold">supaniso</hi>ti supanissayo sapaccayo|</p>

<p rend="bodytext"><hi rend="bold">ohitasoto</hi>ti ṭhapitasoto| <hi rend="bold">abhijānāti ekaṃ dhamma</hi>nti ekaṃ kusaladhammaṃ abhijānāti ariyamaggaṃ| <hi rend="bold">parijānāti ekaṃ dhamma</hi>nti ekaṃ dukkhasaccadhammaṃ tīraṇapariññāya parijānāti| <hi rend="bold">pajahati ekaṃ dhamma</hi>nti ekaṃ sabbākusaladhammaṃ pajahati vinodeti byantīkaroti| <hi rend="bold">sacchikaroti ekaṃ dhamma</hi>nti ekaṃ arahattaphaladhammaṃ nirodhameva vā paccakkhaṃ karoti| <hi rend="bold">sammāvimuttiṃ phusatī</hi>ti sammā hetunā nayena kāraṇena arahattaphalavimokkhaṃ ñāṇaphassena phusati|</p>

<p rend="bodytext"><hi rend="bold">etadatthā, bhikkhave, kathā</hi>ti, bhikkhave, yā esā kathāsampayogenāti kathā dassitā, sā etadatthā, ayaṃ tassā kathāya bhūmi patiṭṭhā| idaṃ vatthu yadidaṃ anupādā cittassa vimokkhoti evaṃ sabbapadesu yojanā veditabbā| <hi rend="bold">etadatthā mantanā</hi>ti yā ayaṃ kacchākacchesu puggalesu kacchena saddhiṃ mantanā, sāpi etadatthāyeva| <hi rend="bold">etadatthā upanisā</hi>ti ohitasoto supanisoti evaṃ vuttā upanisāpi etadatthāyeva| <hi rend="bold">etadatthaṃ sotāvadhāna</hi>nti tassā upanisāya sotāvadhānaṃ<pb ed="V" n="2.0182"/>, tampi etadatthameva| <hi rend="bold">anupādā</hi>ti catūhi upādānehi aggahetvā| <hi rend="bold">cittassa vimokkho</hi>ti arahattaphalavimokkho| arahattaphalatthāya hi sabbametanti suttantaṃ vinivattetvā upari gāthāhi kūṭaṃ gaṇhanto <hi rend="bold">ye viruddhā</hi>tiādimāha|</p>

<p rend="bodytext">tattha <hi rend="bold">viruddhā</hi>ti virodhasaṅkhātena kopena viruddhā| <hi rend="bold">sallapantī</hi>ti sallāpaṃ karonti| <hi rend="bold">viniviṭṭhā</hi>ti abhiniviṭṭhā hutvā| <hi rend="bold">samussitā</hi>ti <pb ed="P" n="2.0313"/> mānussayena suṭṭhu ussitā| <hi rend="bold">anariyaguṇamāsajjā</hi>ti anariyaguṇakathaṃ guṇamāsajja kathenti| guṇaṃ ghaṭṭetvā kathā hi anariyakathā nāma, na ariyakathā, taṃ <pb ed="M" n="2.0188"/> kathentīti attho| <hi rend="bold">aññoññavivaresino</hi>ti aññamaññassa chiddaṃ aparādhaṃ gavesamānā| <hi rend="bold">dubbhāsita</hi>nti dukkathitaṃ| <hi rend="bold">vikkhalita</hi>nti appamattakaṃ mukhadosakhalitaṃ| <hi rend="bold">sampamohaṃ parājaya</hi>nti aññamaññassa appamattena mukhadosena sampamohañca parājayañca| <hi rend="bold">abhinandantī</hi>ti tussanti| <hi rend="bold">nācare</hi>ti na carati na katheti| <hi rend="bold">dhammaṭṭhapaṭisaṃyuttā</hi>ti yā ca dhamme ṭhitena kathitakathā, sā dhammaṭṭhā ceva hoti tena ca dhammena paṭisaṃyuttāti dhammaṭṭhapaṭisaṃyuttā| <hi rend="bold">anunnatena manasā</hi>ti anuddhatena cetasā| <hi rend="bold">apaḷāso</hi>ti yugaggāhapaḷāsavasena apaḷāso hutvā| <hi rend="bold">asāhaso</hi>ti rāgadosamohasāhasānaṃ vasena asāhaso hutvā|</p>

<p rend="bodytext"><hi rend="bold">anusūyāyamāno</hi>ti na usūyamāno| <hi rend="bold">dubbhaṭṭhe nāpasādaye</hi>ti dukkathitasmiṃ na apasādeyya| <hi rend="bold">upārambhaṃ na sikkheyyā</hi>ti kāraṇuttariyalakkhaṇaṃ upārambhaṃ na sikkheyya| <hi rend="bold">khalitañca na gāhaye</hi>ti appamattakaṃ mukhakhalitaṃ ‘‘ayaṃ te doso’’ti na gāhayeyya| <hi rend="bold">nābhihare</hi>ti nāvatthareyya| <hi rend="bold">nābhimadde</hi>ti ekaṃ kāraṇaṃ āharitvā na maddeyya| <hi rend="bold">na</hi> <pb ed="P" n="2.0314"/> <hi rend="bold">vācaṃ payutaṃ bhaṇe</hi>ti saccālikapaṭisaṃyuttaṃ vācaṃ na bhaṇeyya| <hi rend="bold">aññātattha</hi>nti jānanatthaṃ| <hi rend="bold">pasādattha</hi>nti pasādajananatthaṃ| <hi rend="bold">na samusseyya mantaye</hi>ti na mānussayena samussito bhaveyya| na hi mānussitā hutvā paṇḍitā kathayanti, mānena pana anussitova hutvā mantaye katheyya bhāseyyāti|</p>

<p rend="subhead">8. aññatitthiyasuttavaṇṇanā</p>

<p rend="bodytext" n="69"><hi rend="paranum">69</hi><hi rend="dot">.</hi> aṭṭhame <hi rend="bold">bhagavaṃmūlakā</hi>ti bhagavā mūlaṃ etesanti bhagavaṃmūlakā| idaṃ vuttaṃ hoti – ime, bhante, amhākaṃ dhammā pubbe kassapasammāsambuddhena uppāditā, tasmiṃ parinibbute ekaṃ buddhantaraṃ añño samaṇo vā brāhmaṇo vā ime dhamme uppādetuṃ samattho nāma nāhosi, bhagavato <pb ed="V" n="2.0183"/> pana no ime dhammā uppāditā| bhagavantañhi nissāya mayaṃ ime dhamme ājānāma paṭivijjhāmāti evaṃ bhagavaṃmūlakā no, bhante, dhammāti| <hi rend="bold">bhagavaṃnettikā</hi>ti bhagavā dhammānaṃ netā vinetā anunetā yathāsabhāvato pāṭiyekkaṃ pāṭiyekkaṃ nāmaṃ gahetvāva dassetāti dhammā bhagavaṃnettikā nāma <pb ed="M" n="2.0189"/> honti| <hi rend="bold">bhagavaṃpaṭisaraṇā</hi>ti catubhūmakadhammā sabbaññutaññāṇassa āpāthaṃ āgacchamānā bhagavati paṭisaranti nāmāti bhagavaṃpaṭisaraṇā| <hi rend="bold">paṭisarantī</hi>ti osaranti samosaranti| apica mahābodhimaṇḍe nisinnassa bhagavato paṭivedhavasena phasso āgacchati – ‘‘ahaṃ bhagavā kinnāmo’’ti| tvaṃ phusanaṭṭhena phasso nāma| vedanā, saññā, saṅkhārā, viññāṇaṃ āgacchati – ‘‘ahaṃ bhagavā kinnāma’’nti| tvaṃ vijānanaṭṭhena viññāṇaṃ nāmāti| evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ gaṇhanto bhagavā dhamme paṭisaratīti <hi rend="bold">bhagavaṃpaṭisaraṇā| bhagavantaṃyeva paṭibhātū</hi>ti bhagavatova etassa bhāsitassa attho upaṭṭhātu, tumheyeva no kathetvā dethāti attho|</p>

<p rend="bodytext"><hi rend="bold">rāgo</hi> <pb ed="P" n="2.0315"/> <hi rend="bold">kho</hi>ti rajjanavasena pavattarāgo| <hi rend="bold">appasāvajjo</hi>ti lokavajjavasenapi vipākavajjavasenapīti dvīhipi vajjehi appasāvajjo, appadosoti attho| kathaṃ? mātāpitaro hi bhātibhaginiādayo ca puttabhātikānaṃ āvāhavivāhamaṅgalaṃ nāma kārenti| evaṃ tāveso lokavajjavasena appasāvajjo| sadārasantosamūlikā pana apāye paṭisandhi nāma na hotīti evaṃ vipākavajjavasena appasāvajjo| <hi rend="bold">dandhavirāgī</hi>ti virajjamāno panesa saṇikaṃ virajjati, na sīghaṃ muccati| telamasirāgo viya ciraṃ anubandhati, dve tīṇi bhavantarāni gantvāpi nāpagacchatīti dandhavirāgī|</p>

<p rend="bodytext">tatridaṃ vatthu – eko kira puriso bhātu jāyāya micchācāraṃ carati| tassāpi itthiyā attano sāmikato soyeva piyataro ahosi| sā tamāha – ‘‘imasmiṃ kāraṇe pākaṭe jāte mahatī garahā bhavissati, tava bhātikaṃ ghātehī’’ti| so ‘‘nassa, vasali, mā evaṃ puna avacā’’ti apasādesi| sā tuṇhī hutvā katipāhaccayena puna kathesi, tassa cittaṃ dvajjhabhāvaṃ agamāsi| tato tatiyavāraṃ kathito ‘‘kinti katvā okāsaṃ labhissāmī’’ti āha| athassa sā upāyaṃ kathentī ‘‘tvaṃ mayā vuttameva karohi, asukaṭṭhāne mahākakudhasamīpe titthaṃ atthi, tattha tikhiṇaṃ daṇḍakavāsiṃ gahetvā tiṭṭhāhī’’ti| so tathā akāsi| jeṭṭhabhātāpissa araññe kammaṃ katvā gharaṃ āgato| sā tasmiṃ muducittā viya hutvā ‘‘ehi <pb ed="M" n="2.0190"/> sāmi<pb ed="V" n="2.0184"/>, sīse te olikhissāmī’’ti olikhantī ‘‘upakkiliṭṭhaṃ te sīsa’’nti āmalakapiṇḍaṃ datvā ‘‘gaccha asukaṭṭhāne sīsaṃ dhovitvā āgacchāhī’’ti pesesi| so tāya vuttatitthameva gantvā āmalakakakkena sīsaṃ makkhetvā udakaṃ oruyha onamitvā sīsaṃ <pb ed="P" n="2.0316"/> dhovi| atha naṃ itaro rukkhantarato nikkhamitvā khandhaṭṭhike paharitvā jīvitā voropetvā gehaṃ agamāsi|</p>

<p rend="bodytext">itaro bhariyāya sinehaṃ pariccajitumasakkonto tasmiṃyeva gehe mahādhammani hutvā nibbatti| so tassā ṭhitāyapi nisinnāyapi gantvā sarīre patati| atha naṃ sā ‘‘soyeva ayaṃ bhavissatī’’ti ghātāpesi| so puna tassā sinehena tasmiṃyeva gehe kukkuro hutvā nibbatti| so padasā gamanakālato paṭṭhāya tassā pacchato pacchato carati| araññaṃ gacchantiyāpi saddhiṃyeva gacchati| taṃ disvā manussā ‘‘nikkhanto sunakhaluddako, kataraṭṭhānaṃ gamissatī’’ti uppaṇḍenti| sā puna taṃ ghātāpesi|</p>

<p rend="bodytext">sopi puna tasmiṃyeva gehe vacchako hutvā nibbatti| tatheva tassā pacchato pacchato carati| tadāpi naṃ manussā disvā ‘‘nikkhanto gopālako, kattha gāviyo carissantī’’ti uppaṇḍenti| sā tasmimpi ṭhāne taṃ ghātāpesi| so tadāpi tassā upari sinehaṃ chindituṃ asakkonto catutthe vāre tassāyeva kucchiyaṃ jātissaro hutvā nibbatti| so paṭipāṭiyā catūsu attabhāvesu tāya ghātitabhāvaṃ disvā ‘‘evarūpāya nāma paccatthikāya kucchismiṃ nibbattosmī’’ti tato paṭṭhāya tassā hatthena attānaṃ phusituṃ na deti| sace naṃ sā phusati, kandati rodati| atha naṃ ayyakova paṭijaggati| taṃ aparabhāge vuddhippattaṃ ayyako āha – ‘‘tāta, kasmā tvaṃ mātu hatthena attānaṃ phusituṃ na desi| sacepi taṃ phusati, mahāsaddena rodasi kandasī’’ti| ayyakena puṭṭho ‘‘na esā mayhaṃ mātā, paccāmittā esā’’ti taṃ pavattiṃ sabbaṃ ārocesi| so taṃ āliṅgitvā roditvā ‘‘ehi, tāta, kiṃ amhākaṃ <pb ed="P" n="2.0317"/> īdise ṭhāne nivāsakicca’’nti taṃ ādāya nikkhamitvā ekaṃ vihāraṃ gantvā pabbajitvā ubhopi tattha vasantā arahattaṃ pāpuṇiṃsu|</p>

<p rend="bodytext"><hi rend="bold">mahāsāvajjo</hi>ti <pb ed="M" n="2.0191"/> lokavajjavasenapi vipākavajjavasenapīti dvīhipi kāraṇehi mahāsāvajjo| kathaṃ? dosena hi duṭṭho hutvā mātaripi aparajjhati, pitaripi bhātibhaginiādīsupi <pb ed="V" n="2.0185"/> pabbajitesupi| so gatagataṭṭhānesu ‘‘ayaṃ puggalo mātāpitūsupi aparajjhati, bhātibhaginiādīsupi, pabbajitesupī’’ti mahatiṃ garahaṃ labhati| evaṃ tāva lokavajjavasena mahāsāvajjo| dosavasena pana katena ānantariyakammena kappaṃ niraye paccati| evaṃ vipākavajjavasena mahāsāvajjo| <hi rend="bold">khippavirāgī</hi>ti khippaṃ virajjati| dosena hi duṭṭho mātāpitūsupi cetiyepi bodhimhipi pabbajitesupi aparajjhitvā ‘‘mayhaṃ khamathā’’ti| accayaṃ deseti| tassa saha khamāpanena taṃ kammaṃ pākatikameva hoti|</p>

<p rend="bodytext">mohopi dvīheva kāraṇehi <hi rend="bold">mahāsāvajjo</hi>| mohena hi mūḷho hutvā mātāpitūsupi cetiyepi bodhimhipi pabbajitesupi aparajjhitvā gatagataṭṭhāne garahaṃ labhati| evaṃ tāva lokavajjavasena mahāsāvajjo| mohavasena pana katena ānantariyakammena kappaṃ niraye paccati| evaṃ vipākavajjavasenapi mahāsāvajjo| <hi rend="bold">dandhavirāgī</hi>ti saṇikaṃ virajjati| mohena mūḷhena hi katakammaṃ saṇikaṃ muccati| yathā hi acchacammaṃ satakkhattumpi dhoviyamānaṃ na paṇḍaraṃ hoti, evameva mohena mūḷhena katakammaṃ sīghaṃ na muccati, saṇikameva muccatīti| sesamettha uttānamevāti|</p>

<p rend="subhead">9. akusalamūlasuttavaṇṇanā</p>

<p rend="bodytext" n="70"><hi rend="paranum">70</hi><hi rend="dot">.</hi> navame <hi rend="bold">akusalamūlānī</hi>ti akusalānaṃ mūlāni, akusalāni ca tāni mūlāni cāti vā akusalamūlāni| <hi rend="bold">yadapi, bhikkhave, lobho</hi>ti yopi, bhikkhave, lobho| <hi rend="bold">tadapi</hi> <pb ed="P" n="2.0318"/> <hi rend="bold">akusalamūla</hi>nti sopi akusalamūlaṃ| akusalamūlaṃ vā sandhāya idha tampīti attho vaṭṭatiyeva| etenupāyena sabbattha nayo netabbo| <hi rend="bold">abhisaṅkharotī</hi>ti āyūhati sampiṇḍeti rāsiṃ karoti| <hi rend="bold">asatā dukkhaṃ uppādayatī</hi>ti abhūtena avijjamānena yaṃkiñci tassa abhūtaṃ dosaṃ vatvā dukkhaṃ uppādeti| <hi rend="bold">vadhena vā</hi>tiādi yenākārena dukkhaṃ uppādeti, taṃ dassetuṃ vuttaṃ| tattha <hi rend="bold">jāniyā</hi>ti dhanajāniyā| <hi rend="bold">pabbājanāyā</hi>ti gāmato vā raṭṭhato vā pabbājanīyakammena<pb ed="M" n="2.0192"/>| <hi rend="bold">balavamhī</hi>ti ahamasmi balavā| <hi rend="bold">balattho itipī</hi>ti balena me attho itipi, bale vā ṭhitomhītipi vadati|</p>

<p rend="bodytext"><hi rend="bold">akālavādī</hi>ti kālasmiṃ na vadati, akālasmiṃ vadati nāma| <hi rend="bold">abhūtavādī</hi>ti bhūtaṃ na vadati<pb ed="V" n="2.0186"/>, abhūtaṃ vadati nāma| <hi rend="bold">anatthavādī</hi>ti atthaṃ na vadati, anatthaṃ vadati nāma| <hi rend="bold">adhammavādī</hi>ti dhammaṃ na vadati, adhammaṃ vadati nāma| <hi rend="bold">avinayavādī</hi>ti vinayaṃ na vadati, avinayaṃ vadati nāma|</p>

<p rend="bodytext"><hi rend="bold">tathā hāya</hi>nti tathā hi ayaṃ| <hi rend="bold">na ātappaṃ karoti tassa nibbeṭhanāyā</hi>ti tassa abhūtassa nibbeṭhanatthāya vīriyaṃ na karoti| <hi rend="bold">itipetaṃ ataccha</hi>nti imināpi kāraṇena etaṃ atacchaṃ| itaraṃ tasseva vevacanaṃ|</p>

<p rend="bodytext"><hi rend="bold">duggati pāṭikaṅkhā</hi>ti nirayādikā duggati icchitabbā, sā assa avassabhāvinī, tatthānena nibbattitabbanti attho| <hi rend="bold">uddhasto</hi>ti upari dhaṃsito| <hi rend="bold">pariyonaddho</hi>ti samantā onaddho| <hi rend="bold">anayaṃ āpajjatī</hi>ti avuḍḍhiṃ āpajjati| <hi rend="bold">byasanaṃ</hi> <pb ed="P" n="2.0319"/> <hi rend="bold">āpajjatī</hi>ti vināsaṃ āpajjati| gimhakālasmiñhi māluvāsipāṭikāya phalitāya bījāni uppatitvā vaṭarukkhādīnaṃ mūle patanti| tattha yassa rukkhassa mūle tīsu disāsu tīṇi bījāni patitāni honti, tasmiṃ rukkhe pāvussakena meghena abhivaṭṭhe tīhi bījehi tayo aṅkurā uṭṭhahitvā taṃ rukkhaṃ allīyanti| tato paṭṭhāya rukkhadevatāyo sakabhāvena saṇṭhātuṃ na sakkonti| tepi aṅkurā vaḍḍhamānā latābhāvaṃ āpajjitvā taṃ rukkhaṃ abhiruhitvā sabbaviṭapasākhāpasākhā saṃsibbitvā taṃ rukkhaṃ upari pariyonandhanti| so māluvālatāhi saṃsibbito ghanehi mahantehi māluvāpattehi sañchanno deve vā vassante vāte vā vāyante tattha tattha palujjitvā khāṇumattameva avasissati| taṃ sandhāyetaṃ vuttaṃ|</p>

<p rend="bodytext"><hi rend="bold">evameva kho</hi>ti ettha pana idaṃ opammasaṃsandanaṃ – sālādīsu aññatararukkho viya hi ayaṃ satto daṭṭhabbo, tisso māluvālatā viya tīṇi akusalamūlāni, yāva rukkhasākhā asampattā, tāva tāsaṃ latānaṃ ujukaṃ rukkhārohanaṃ viya lobhādīnaṃ dvāraṃ asampattakālo, sākhānusārena <pb ed="M" n="2.0193"/> gamanakālo viya dvāravasena gamanakālo, pariyonaddhakālo viya lobhādīhi pariyuṭṭhitakālo, khuddakasākhānaṃ palujjanakālo viya dvārappattānaṃ kilesānaṃ vasena khuddānukhuddakā āpattiyo āpannakālo, mahāsākhānaṃ palujjanakālo viya garukāpattiṃ āpannakālo, latānusārena otiṇṇena udakena mūlesu tintesu rukkhassa bhūmiyaṃ patanakālo viya kamena cattāri pārājikāni āpajjitvā catūsu apāyesu nibbattanakālo daṭṭhabbo|</p>

<p rend="bodytext">sukkapakkho <pb ed="V" n="2.0187"/> vuttavipallāsena veditabbo| <hi rend="bold">evameva kho</hi>ti ettha pana idaṃ opammasaṃsandanaṃ – sālādīsu aññatararukkho viya ayaṃ satto daṭṭhabbo, tisso māluvālatā viya tīṇi akusalamūlāni, tāsaṃ appavattiṃ kātuṃ āgatapuriso viya yogāvacaro, kuddālo viya paññā, kuddālapiṭakaṃ viya saddhāpiṭakaṃ, palikhananakhaṇitti viya <pb ed="P" n="2.0320"/> vipassanāpaññā, khaṇittiyā mūlacchedanaṃ viya vipassanāñāṇena avijjāmūlassa chindanakālo, khaṇḍākhaṇḍikaṃ chindanakālo viya khandhavasena diṭṭhakālo, phālanakālo viya maggañāṇena kilesānaṃ samugghātitakālo, masikaraṇakālo viya dharamānakapañcakkhandhakālo, mahāvāte opuṇitvā appavattanakālo viya upādinnakakkhandhānaṃ appaṭisandhikanirodhena nirujjhitvā punabbhave paṭisandhiaggahaṇakālo daṭṭhabboti| imasmiṃ sutte vaṭṭavivaṭṭaṃ kathitaṃ|</p>

<p rend="subhead">10. uposathasuttavaṇṇanā</p>

<p rend="bodytext" n="71"><hi rend="paranum">71</hi><hi rend="dot">.</hi> dasame <hi rend="bold">tadahuposathe</hi>ti tasmiṃ ahu uposathe taṃ divasaṃ uposathe, pannarasikuposathadivaseti vuttaṃ hoti| <hi rend="bold">upasaṅkamī</hi>ti uposathaṅgāni adhiṭṭhāya gandhamālādihatthā upasaṅkami| <hi rend="bold">handā</hi>ti vavassaggatthe nipāto| <hi rend="bold">divā divassā</hi>ti divasassa divā nāma majjhanho, imasmiṃ ṭhite majjhanhike kāleti attho| <hi rend="bold">kuto nu tvaṃ āgacchasī</hi>ti kiṃ karontī vicarasīti pucchati| <hi rend="bold">gopālakuposatho</hi>ti gopālakehi saddhiṃ upavasanuposatho| <hi rend="bold">nigaṇṭhuposatho</hi>ti nigaṇṭhānaṃ upavasanuposatho| <hi rend="bold">ariyuposatho</hi>ti ariyānaṃ upavasanuposatho| <hi rend="bold">seyyathāpi visākhe</hi>ti yathā nāma, visākhe| <hi rend="bold">sāyanhasamaye</hi> <pb ed="M" n="2.0194"/> <hi rend="bold">sāmikānaṃ gāvo niyyātetvā</hi>ti gopālakā hi devasikavetanena vā pañcāhadasāhaddhamāsamāsachamāsasaṃvaccharaparicchedena vā gāvo gahetvā rakkhanti| idha pana devasikavetanena rakkhantaṃ sandhāyetaṃ vuttaṃ – <hi rend="bold">niyyātetvā</hi>ti paṭicchāpetvā ‘‘etā vo gāvo’’ti datvā| <hi rend="bold">iti</hi> <pb ed="P" n="2.0321"/> <hi rend="bold">paṭisañcikkhatī</hi>ti attano gehaṃ gantvā bhuñjitvā mañce nipanno evaṃ paccavekkhati| <hi rend="bold">abhijjhāsahagatenā</hi>ti taṇhāya sampayuttena| <hi rend="bold">evaṃ kho, visākhe, gopālakuposatho hotī</hi>ti ariyuposathova ayaṃ, aparisuddhavitakkatāya pana gopālakuposathaṭṭhāne ṭhito| <hi rend="bold">na mahapphalo</hi>ti vipākaphalena na mahapphalo| <hi rend="bold">na mahānisaṃso</hi>ti vipākānisaṃsena na mahānisaṃso| <hi rend="bold">na mahājutiko</hi>ti vipākobhāsena na mahāobhāso| <hi rend="bold">na mahāvipphāro</hi>ti vipākavipphārassa amahantatāya na mahāvipphāro|</p>

<p rend="bodytext"><hi rend="bold">samaṇajātikā</hi>ti <pb ed="V" n="2.0188"/> samaṇāyeva| <hi rend="bold">paraṃ yojanasata</hi>nti yojanasataṃ atikkamitvā tato paraṃ| <hi rend="bold">tesu daṇḍaṃ nikkhipāhī</hi>ti tesu yojanasatato parabhāgesu ṭhitesu sattesu daṇḍaṃ nikkhipa, nikkhittadaṇḍo hohi| <hi rend="bold">nāhaṃ kvacani kassaci kiñcanatasmi</hi>nti ahaṃ katthaci kassaci parassa kiñcanatasmiṃ na homi| kiñcanaṃ vuccati palibodho, palibodho na homīti vuttaṃ hoti| <hi rend="bold">na ca mama kvacani katthaci kiñcanatatthī</hi>ti mamāpi kvacani anto vā bahiddhā vā katthaci ekaparikkhārepi kiñcanatā natthi, palibodho natthi, chinnapalibodhohamasmīti vuttaṃ hoti| <hi rend="bold">bhoge</hi>ti mañcapīṭhayāgubhattādayo| <hi rend="bold">adinnaṃyeva paribhuñjatī</hi>ti punadivase mañce nipajjantopi pīṭhe nisīdantopi yāguṃ pivantopi bhattaṃ bhuñjantopi te bhoge adinneyeva paribhuñjati| <hi rend="bold">na mahapphalo</hi>ti nipphalo| byañjanameva hi ettha sāvasesaṃ, attho pana niravaseso| evaṃ upavutthassa hi uposathassa appamattakampi vipākaphalaṃ iṭṭhaṃ kantaṃ manāpaṃ nāma natthi| tasmā nipphalotveva veditabbo| sesapadesupi <pb ed="P" n="2.0322"/> eseva nayo|</p>

<p rend="bodytext"><hi rend="bold">upakkiliṭṭhassa cittassā</hi>ti idaṃ kasmā āha? saṃkiliṭṭhena hi cittena upavuttho uposatho na mahapphalo hotīti dassitattā visuddhena cittena upavutthassa mahapphalatā anuññātā hoti| tasmā yena kammaṭṭhānena cittaṃ visujjhati, taṃ cittavisodhanakammaṭṭhānaṃ dassetuṃ idamāha<pb ed="M" n="2.0195"/>| tattha <hi rend="bold">upakkamenā</hi>ti paccattapurisakārena, upāyena vā| <hi rend="bold">tathāgataṃ anussaratī</hi>ti aṭṭhahi kāraṇehi tathāgataguṇe anussarati| ettha hi <hi rend="bold">itipi so bhagavā</hi>ti so bhagavā itipi sīlena, itipi samādhināti sabbe lokiyalokuttarā buddhaguṇā saṅgahitā| <hi rend="bold">araha</hi>ntiādīhi pāṭiyekkaguṇāva niddiṭṭhā| <hi rend="bold">tathāgataṃ anussarato cittaṃ pasīdatī</hi>ti lokiyalokuttare tathāgataguṇe anussarantassa cittuppādo pasanno hoti|</p>

<p rend="bodytext"><hi rend="bold">cittassa upakkilesā</hi>ti pañca nīvaraṇā| <hi rend="bold">kakka</hi>nti āmalakakakkaṃ| <hi rend="bold">tajjaṃ vāyāma</hi>nti tajjātikaṃ tadanucchavikaṃ kakkena makkhanaghaṃsanadhovanavāyāmaṃ| <hi rend="bold">pariyodapanā hotī</hi>ti suddhabhāvakaraṇaṃ hoti| kiliṭṭhasmiṃ hi sīse pasādhanaṃ pasādhetvā nakkhattaṃ kīḷamāno na sobhati, parisuddhe pana tasmiṃ pasādhanaṃ pasādhetvā nakkhattaṃ kīḷamāno sobhati, evameva kiliṭṭhacittena uposathaṅgāni adhiṭṭhāya uposatho upavuttho na mahapphalo hoti, parisuddhena pana cittena uposathaṅgāni adhiṭṭhāya upavuttho uposatho mahapphalo hotīti adhippāyena evamāha| <hi rend="bold">brahmuposathaṃ upavasatī</hi>ti brahmā vuccati sammāsambuddho, tassa guṇānussaraṇavasena ayaṃ uposatho brahmuposatho <pb ed="V" n="2.0189"/> nāma, taṃ upavasati| <hi rend="bold">brahmunā saddhiṃ saṃvasatī</hi>ti sammāsambuddhena saddhiṃ saṃvasati| <hi rend="bold">brahmañcassa</hi> <pb ed="P" n="2.0323"/> <hi rend="bold">ārabbhā</hi>ti sammāsambuddhaṃ ārabbha|</p>

<p rend="bodytext"><hi rend="bold">dhammaṃ anussaratī</hi>ti sahatantikaṃ lokuttaradhammaṃ anussarati| <hi rend="bold">sotti</hi>nti kuruvindakasottiṃ| kuruvindakapāsāṇacuṇṇena hi saddhiṃ lākhaṃ yojetvā maṇike katvā vijjhitvā suttena āvuṇitvā taṃ maṇi kalāpapantiṃ ubhato gahetvā piṭṭhiṃ ghaṃsenti, taṃ sandhāya vuttaṃ – ‘‘sottiñca paṭiccā’’ti| <hi rend="bold">cuṇṇa</hi>nti nhānīyacuṇṇaṃ| <hi rend="bold">tajjaṃ vāyāma</hi>nti ubbaṭṭanaghaṃsanadhovanādikaṃ tadanurūpavāyāmaṃ| <hi rend="bold">dhammuposatha</hi>nti sahatantikaṃ navalokuttaradhammaṃ ārabbha upavutthattā ayaṃ uposatho ‘‘dhammuposatho’’ti vutto| idhāpi <hi rend="bold">pariyodapanā</hi>ti pade ṭhatvā purimanayeneva yojanā kātabbā|</p>

<p rend="bodytext"><hi rend="bold">saṅghaṃ anussaratī</hi>ti aṭṭhannaṃ ariyapuggalānaṃ guṇe anussarati| <hi rend="bold">usmañca paṭiccā</hi>ti dve tayo vāre gāhāpitaṃ usumaṃ paṭicca| usañcātipi pāṭho, ayamevattho<pb ed="M" n="2.0196"/>| <hi rend="bold">khāra</hi>nti chārikaṃ| <hi rend="bold">gomaya</hi>nti gomuttaṃ vā ajalaṇḍikā vā| <hi rend="bold">pariyodapanā</hi>ti idhāpi purimanayeneva yojanā kātabbā| <hi rend="bold">saṅghuposatha</hi>nti aṭṭhannaṃ ariyapuggalānaṃ guṇe ārabbha upavutthattā ayaṃ uposatho ‘‘saṅghuposatho’’ti vutto|</p>

<p rend="bodytext"><hi rend="bold">sīlānī</hi>ti gahaṭṭho gahaṭṭhasīlāni, pabbajito pabbajitasīlāni| <hi rend="bold">akhaṇḍānī</hi>tiādīnaṃ attho visuddhimagge (visuddhi. 1.21) vitthāritova| <hi rend="bold">vālaṇḍupaka</hi>nti assavālehi vā makacivālādīhi vā kataṃ aṇḍupakaṃ| <hi rend="bold">tajjaṃ</hi> <pb ed="P" n="2.0324"/> <hi rend="bold">vāyāma</hi>nti telena temetvā malassa tintabhāvaṃ ñatvā chārikaṃ pakkhipitvā vālaṇḍupakena ghaṃsanavāyāmo| idha <hi rend="bold">pariyodapanā</hi>ti pade ṭhatvā evaṃ yojanā kātabbā kiliṭṭhasmiñhi ādāse maṇḍitapasādhitopi attabhāvo olokiyamāno na sobhati, parisuddhe sobhati| evameva kiliṭṭhena cittena upavuttho uposatho na mahapphalo hoti, parisuddhena pana mahapphalo hotīti| <hi rend="bold">sīluposatha</hi>nti attano sīlānussaraṇavasena upavuttho uposatho sīluposatho nāma| <hi rend="bold">sīlena saddhi</hi>nti attano pañcasīladasasīlena saddhiṃ| <hi rend="bold">sīlañcassa ārabbhā</hi>ti pañcasīlaṃ dasasīlañca ārabbha|</p>

<p rend="bodytext"><hi rend="bold">devatā anussaratī</hi>ti devatā sakkhiṭṭhāne ṭhapetvā attano saddhādiguṇe anussarati| <hi rend="bold">ukka</hi>nti <pb ed="V" n="2.0190"/> uddhanaṃ| <hi rend="bold">loṇa</hi>nti loṇamattikā| <hi rend="bold">geruka</hi>nti gerukacuṇṇaṃ| <hi rend="bold">nāḷikasaṇḍāsa</hi>nti dhamananāḷikañceva parivattanasaṇḍāsañca| <hi rend="bold">tajjaṃ vāyāma</hi>nti uddhane pakkhipanadhamanaparivattanādikaṃ anurūpaṃ vāyāmaṃ| idha <hi rend="bold">pariyodapanā</hi>ti pade ṭhatvā evaṃ yojanā veditabbā – saṃkiliṭṭhasuvaṇṇamayena hi pasādhanabhaṇḍena pasādhitā nakkhattaṃ kīḷamānā na sobhanti, parisuddhasuvaṇṇamayena sobhanti| evameva saṃkiliṭṭhacittassa uposatho na mahapphalo hoti, parisuddhacittassa mahapphalo| <hi rend="bold">devatuposatha</hi>nti devatā sakkhiṭṭhāne ṭhapetvā attano guṇe anussarantena upavutthuposatho devatuposatho nāma| sesaṃ imesu buddhānussatiādīsu kammaṭṭhānesu yaṃ vattabbaṃ siyā, taṃ sabbaṃ visuddhimagge (visuddhi. 1.123 ādayo) vuttameva|</p>

<p rend="bodytext"><hi rend="bold">pāṇātipāta</hi>nti <pb ed="M" n="2.0197"/> pāṇavadhaṃ| <hi rend="bold">pahāyā</hi>ti taṃ pāṇātipātacetanāsaṅkhātaṃ dussīlyaṃ pajahitvā| <hi rend="bold">paṭiviratā</hi>ti <pb ed="P" n="2.0325"/> pahīnakālato paṭṭhāya tato dussīlyato oratā viratāva| <hi rend="bold">nihitadaṇḍā nihitasatthā</hi>ti parūpaghātatthāya daṇḍaṃ vā satthaṃ vā ādāya avattanato nikkhittadaṇḍā ceva nikkhittasatthā cāti attho| ettha ca ṭhapetvā daṇḍaṃ sabbampi avasesaṃ upakaraṇaṃ sattānaṃ vihiṃsanabhāvato satthanti veditabbaṃ| yaṃ pana bhikkhū kattaradaṇḍaṃ vā dantakaṭṭhavāsiṃ vā pipphalakaṃ vā gahetvā vicaranti, na taṃ parūpaghātatthāya| tasmā nihitadaṇḍā nihitasatthātveva saṅkhaṃ gacchanti| <hi rend="bold">lajjī</hi>ti pāpajigucchanalakkhaṇāya lajjāya samannāgatā| <hi rend="bold">dayāpannā</hi>ti dayaṃ mettacittataṃ āpannā| <hi rend="bold">sabbapāṇabhūtahitānukampī</hi>ti sabbe pāṇabhūte hitena anukampakā, tāya eva dayāpannatāya sabbesaṃ pāṇabhūtānaṃ hitacittakāti attho| <hi rend="bold">ahampajjā</hi>ti ahampi ajja| <hi rend="bold">imināpi aṅgenā</hi>ti imināpi guṇaṅgena| <hi rend="bold">arahataṃ anukaromī</hi>ti yathā purato gacchantaṃ pacchato gacchanto anugacchati nāma, evaṃ ahampi arahantehi paṭhamaṃ kataṃ imaṃ guṇaṃ pacchā karonto tesaṃ arahantānaṃ anukaromi| <hi rend="bold">uposatho ca me upavuttho bhavissatī</hi>ti evaṃ karontena mayā arahatañca anukataṃ bhavissati, uposatho ca upavuttho bhavissati|</p>

<p rend="bodytext"><hi rend="bold">adinnādāna</hi>nti adinnassa parapariggahitassa ādānaṃ, theyyaṃ corikanti attho| dinnameva ādiyantīti <hi rend="bold">dinnādāyī</hi>| cittenapi dinnameva paṭikaṅkhantīti <hi rend="bold">dinnapāṭikaṅkhī</hi>| thenetīti theno, na thenena <hi rend="bold">athenena</hi>| athenattāyeva <hi rend="bold">sucibhūtena| attanā</hi>ti attabhāvena, athenaṃ <pb ed="P" n="2.0326"/> sucibhūtaṃ attabhāvaṃ katvā viharantīti vuttaṃ hoti|</p>

<p rend="bodytext"><hi rend="bold">abrahmacariya</hi>nti <pb ed="V" n="2.0191"/> aseṭṭhacariyaṃ| brahmaṃ seṭṭhaṃ ācāraṃ carantīti <hi rend="bold">brahmacārī</hi>| <hi rend="bold">ārācārī</hi>ti abrahmacariyato dūrācārī| <hi rend="bold">methunā</hi>ti rāgapariyuṭṭhānavasena sadisattā methunakāti laddhavohārehi paṭisevitabbato methunoti saṅkhaṃ gatā asaddhammā| <hi rend="bold">gāmadhammā</hi>ti gāmavāsīnaṃ dhammā|</p>

<p rend="bodytext"><hi rend="bold">musāvādā</hi>ti alikavacanā tucchavacanā| saccaṃ vadantīti <hi rend="bold">saccavādī</hi>| saccena saccaṃ saṃdahanti ghaṭṭentīti <hi rend="bold">saccasandhā,</hi> na antarantarā musā vadantīti attho<pb ed="M" n="2.0198"/>| yo hi puriso kadāci musāvādaṃ vadati, kadāci saccaṃ| tassa musāvādena antaritattā saccaṃ saccena na ghaṭīyati| tasmā na so saccasandho| ime pana na tādisā, jīvitahetupi musā avatvā saccena saccaṃ saṃdahantiyevāti saccasandhā| <hi rend="bold">thetā</hi>ti thirā, ṭhitakathāti attho| eko puggalo haliddirāgo viya thusarāsimhi nikhātakhāṇu viya assapiṭṭhe ṭhapitakumbhaṇḍamiva ca na ṭhitakatho hoti| eko pāsāṇalekhā viya indakhīlo viya ca ṭhitakatho hoti, asinā sīsaṃ chindantepi dve kathā na katheti| ayaṃ vuccati theto| <hi rend="bold">paccayikā</hi>ti pattiyāyitabbakā, saddhāyikāti attho| ekacco hi puggalo na paccayiko hoti, ‘‘idaṃ kena vuttaṃ, asukena nāmā’’ti vutte ‘‘mā tassa vacanaṃ saddahathā’’ti vattabbataṃ āpajjati| eko paccayiko hoti, ‘‘idaṃ kena vuttaṃ, asukenā’’ti vutte ‘‘yadi tena vuttaṃ, idameva pamāṇaṃ, idāni paṭikkhipitabbaṃ natthi, evamevaṃ ida’’nti vattabbataṃ āpajjati| ayaṃ vuccati paccayiko| <hi rend="bold">avisaṃvādakā</hi> <pb ed="P" n="2.0327"/> <hi rend="bold">lokassā</hi>ti tāya saccavāditāya lokaṃ na visaṃvādentīti attho|</p>

<p rend="bodytext"><hi rend="bold">surāmerayamajjapamādaṭṭhāna</hi>nti surāmerayamajjānaṃ pānacetanāsaṅkhātaṃ pamādakāraṇaṃ| <hi rend="bold">ekabhattikā</hi>ti pātarāsabhattaṃ sāyamāsabhattanti dve bhattāni| tesu pātarāsabhattaṃ antomajjhanhikena paricchinnaṃ, itaraṃ majjhanhikato uddhaṃ antoaruṇena| tasmā antomajjhanhike dasakkhattuṃ bhuñjamānāpi ekabhattikāva honti| taṃ sandhāya vuttaṃ – ‘‘ekabhattikā’’ti| rattibhojanaṃ ratti, tato uparatāti <hi rend="bold">rattūparatā</hi>| atikkante majjhanhike yāva sūriyatthaṅgamanā bhojanaṃ vikālabhojanaṃ nāma, tato viratattā <hi rend="bold">viratā vikālabhojanā</hi>|</p>

<p rend="bodytext">sāsanassa ananulomattā visūkaṃ paṭāṇibhūtaṃ dassananti visūkadassanaṃ, attanā naccananaccāpanādivasena naccañca gītañca vāditañca, antamaso mayūranaccanādivasenāpi pavattānaṃ naccādīnaṃ visūkabhūtaṃ dassanañcāti <hi rend="bold">naccagītavāditavisūkadassanaṃ</hi>| naccādīni hi attanā <pb ed="V" n="2.0192"/> payojetuṃ vā parehi payojāpetuṃ vā payuttāni passituṃ vā neva bhikkhūnaṃ, na bhikkhunīnaṃ vaṭṭanti|</p>

<p rend="bodytext"><hi rend="bold">mālā</hi>dīsu <pb ed="M" n="2.0199"/> <hi rend="bold">mālā</hi>ti yaṃkiñci pupphaṃ| <hi rend="bold">gandha</hi>nti yaṃkiñci gandhajātaṃ| <hi rend="bold">vilepana</hi>nti chavirāgakaraṇaṃ| tattha piḷandhanto <hi rend="bold">dhāreti</hi> nāma, ūnaṭṭhānaṃ pūrento <hi rend="bold">maṇḍeti</hi> nāma, gandhavasena chavirāgavasena ca sādiyanto <hi rend="bold">vibhūseti</hi> nāma| <hi rend="bold">ṭhānaṃ</hi> vuccati kāraṇaṃ, tasmā yāya dussīlyacetanāya tāni mālādhāraṇādīni mahājano karoti, tato paṭiviratāti attho| <hi rend="bold">uccāsayanaṃ</hi> vuccati pamāṇātikkantaṃ, <hi rend="bold">mahāsayanaṃ</hi> akappiyattharaṇaṃ, tato paṭiviratāti attho|</p>

<p rend="bodytext"><hi rend="bold">kīvamahapphalo</hi>ti kittakaṃ mahapphalo| sesapadesupi eseva nayo| <hi rend="bold">pahūtarattaratanāna</hi>nti pahūtena rattasaṅkhātena ratanena samannāgatānaṃ, sakalajambudīpatalaṃ bheritalasadisaṃ <pb ed="P" n="2.0328"/> katvā kaṭippamāṇehi sattahi ratanehi pūritānanti attho| <hi rend="bold">issariyādhipacca</hi>nti issarabhāvena vā issariyameva vā ādhipaccaṃ, na ettha sāhasikakammantipi issariyādhipaccaṃ| <hi rend="bold">rajjaṃ kāreyyā</hi>ti evarūpaṃ cakkavattirajjaṃ kāreyya| <hi rend="bold">aṅgāna</hi>ntiādīni tesaṃ janapadānaṃ nāmāni| <hi rend="bold">kalaṃ nāgghati soḷasi</hi>nti ekaṃ ahorattaṃ upavutthuposathe puññaṃ soḷasabhāge katvā tato ekaṃ bhāgañca na agghati| ekarattuposathassa soḷasiyā kalāya yaṃ vipākaphalaṃ, taṃyeva tato bahutaraṃ hotīti attho| <hi rend="bold">kapaṇa</hi>nti parittakaṃ|</p>

<p rend="bodytext"><hi rend="bold">abrahmacariyā</hi>ti aseṭṭhacariyato| <hi rend="bold">rattiṃ na bhuñjeyya vikālabhojana</hi>nti uposathaṃ upavasanto rattibhojanañca divāvikālabhojanañca na bhuñjeyya| <hi rend="bold">mañce chamāyaṃva sayetha santhate</hi>ti muṭṭhihatthapādake kappiyamañce vā sudhādiparikammakatāya bhūmiyaṃ vā tiṇapaṇṇapalālādīni santharitvā kate santhate vā sayethāti attho| <hi rend="bold">etaṃ hi aṭṭhaṅgikamāhuposatha</hi>nti evaṃ pāṇātipātādīni asamācarantena upavutthaṃ uposathaṃ aṭṭhahi aṅgehi samannāgatattā aṭṭhaṅgikanti vadanti| taṃ pana upavasantena ‘‘sve uposathiko bhavissāmī’’ti ajjeva ‘‘idañca idañca kareyyāthā’’ti āhārādividhānaṃ vicāretabbaṃ| uposathadivase pātova bhikkhussa vā bhikkhuniyā vā dasasīlalakkhaṇaññuno upāsakassa vā upāsikāya vā santike vācaṃ bhinditvā <pb ed="M" n="2.0200"/> uposathaṅgāni samādātabbāni| pāḷiṃ ajānantena pana ‘‘buddhapaññattaṃ uposathaṃ adhiṭṭhāmī’’ti adhiṭṭhātabbaṃ| aññaṃ alabhantena attanāpi adhiṭṭhātabbaṃ, vacībhedo pana kātabboyeva<pb ed="V" n="2.0193"/>| uposathaṃ upavasantena parūparodhapaṭisaṃyuttā kammantā na vicāretabbā, āyavayagaṇanaṃ <pb ed="P" n="2.0329"/> karontena na vītināmetabbaṃ, gehe pana āhāraṃ labhitvā niccabhattikabhikkhunā viya paribhuñjitvā vihāraṃ gantvā dhammo vā sotabbo, aṭṭhatiṃsāya ārammaṇesu aññataraṃ vā manasikātabbaṃ|</p>

<p rend="bodytext"><hi rend="bold">sudassanā</hi>ti sundaradassanā| <hi rend="bold">obhāsaya</hi>nti obhāsayamānā| <hi rend="bold">anupariyantī</hi>ti vicaranti| <hi rend="bold">yāvatā</hi>ti yattakaṃ ṭhānaṃ| <hi rend="bold">antalikkhagā</hi>ti ākāsaṅgamā| <hi rend="bold">pabhāsantī</hi>ti jotanti pabhā muñcanti| <hi rend="bold">disāvirocanā</hi>ti sabbadisāsu virocamānā| atha vā <hi rend="bold">pabhāsantī</hi>ti disāhi disā obhāsanti| <hi rend="bold">virocanā</hi>ti virocamānā| <hi rend="bold">veḷuriya</hi>nti maṇīti vatvāpi iminā jātimaṇibhāvaṃ dasseti| ekavassikaveḷuvaṇṇañhi veḷuriyaṃ jātimaṇi nāma| taṃ sandhāyevamāha| <hi rend="bold">bhaddaka</hi>nti laddhakaṃ| <hi rend="bold">siṅgīsuvaṇṇa</hi>nti gosiṅgasadisaṃ hutvā uppannattā evaṃ nāmakaṃ suvaṇṇaṃ| <hi rend="bold">kañcana</hi>nti pabbateyyaṃ pabbate jātasuvaṇṇaṃ| <hi rend="bold">jātarūpa</hi>nti satthuvaṇṇasuvaṇṇaṃ| <hi rend="bold">haṭaka</hi>nti kipillikāhi nīhaṭasuvaṇṇaṃ| <hi rend="bold">nānubhavantī</hi>ti na pāpuṇanti| <hi rend="bold">candappabhā</hi>ti sāmiatthe paccattaṃ, candappabhāyāti attho| <hi rend="bold">upavassuposatha</hi>nti upavasitvā uposathaṃ| <hi rend="bold">sukhudrayānī</hi>ti sukhaphalāni sukhavedanīyāni| <hi rend="bold">saggamupenti ṭhāna</hi>nti saggasaṅkhātaṃ ṭhānaṃ upagacchanti, kenaci aninditā hutvā devaloke uppajjantīti attho| sesamettha yaṃ antarantarā na vuttaṃ, taṃ vuttānusāreneva veditabbanti|</p>

<trailer rend="centre">mahāvaggo dutiyo|</trailer>
</div>

<div id="an3_2_3" n="an3_2_3" type="vagga">
<head rend="chapter"><readunit id="a3-8">(8) 3. ānandavaggo</readunit></head>

<p rend="subhead">1. channasuttavaṇṇanā</p>

<p rend="bodytext" n="72"><hi rend="paranum">72</hi><hi rend="dot">.</hi> tatiyassa <pb ed="V" n="2.0194"/><pb ed="P" n="2.0330"/> paṭhame <hi rend="bold">channo</hi>ti evaṃnāmako channaparibbājako| <hi rend="bold">tumhepi</hi>, <hi rend="bold">āvuso</hi>ti, āvuso, yathā mayaṃ rāgādīnaṃ pahānaṃ paññāpema, kiṃ evaṃ tumhepi paññāpethāti pucchati| tato thero ‘‘ayaṃ paribbājako amhe rāgādīnaṃ pahānaṃ paññāpemāti vadati, natthi panetaṃ <pb ed="M" n="2.0201"/> bāhirasamaye’’ti taṃ paṭikkhipanto <hi rend="bold">mayaṃ kho, āvuso</hi>tiādimāha| tattha <hi rend="bold">kho</hi>ti avadhāraṇatthe nipāto, mayameva paññāpemāti attho| tato paribbājako cintesi ‘‘ayaṃ thero bāhirasamayaṃ luñcitvā haranto ‘mayamevā’ti āha| kiṃ nu kho ādīnavaṃ disvā ete etesaṃ pahānaṃ paññāpentī’’ti| atha theraṃ pucchanto <hi rend="bold">kiṃ pana tumhe</hi>tiādimāha| thero tassa byākaronto <hi rend="bold">ratto kho</hi>tiādimāha| tattha <hi rend="bold">attattha</hi>nti diṭṭhadhammikasamparāyikaṃ lokiyalokuttaraṃ attano atthaṃ| paratthubhayatthesupi eseva nayo|</p>

<p rend="bodytext"><hi rend="bold">andhakaraṇo</hi>tiādīsu yassa rāgo uppajjati, taṃ yathābhūtadassananivāraṇena andhaṃ karotīti andhakaraṇo| paññācakkhuṃ na karotīti <hi rend="bold">acakkhukaraṇo</hi>| ñāṇaṃ na karotīti <hi rend="bold">aññāṇakaraṇo</hi>| kammassakatapaññā jhānapaññā vipassanāpaññāti imā tisso paññā appavattikaraṇena nirodhetīti <hi rend="bold">paññānirodhiko</hi>| aniṭṭhaphaladāyakattā dukkhasaṅkhātassa vighātasseva pakkhe vattatīti <hi rend="bold">vighātapakkhiko</hi>| kilesanibbānaṃ na saṃvattetīti <hi rend="bold">anibbānasaṃvattaniko| alañca panāvuso ānanda, appamādāyā</hi>ti, āvuso ānanda, sace evarūpā paṭipadā atthi, alaṃ tumhākaṃ appamādāya yuttaṃ anucchavikaṃ, appamādaṃ karotha, āvusoti therassa vacanaṃ anumoditvā pakkāmi| imasmiṃ sutte ariyamaggo lokuttaramissako kathito| sesamettha <pb ed="P" n="2.0331"/> uttānatthamevāti|</p>

<p rend="subhead">2. ājīvakasuttavaṇṇanā</p>

<p rend="bodytext" n="73"><hi rend="paranum">73</hi><hi rend="dot">.</hi> dutiye <pb ed="V" n="2.0195"/> <hi rend="bold">tena hi gahapatī</hi>ti thero kira cintesi – ‘‘ayaṃ idha āgacchanto na aññātukāmo hutvā āgami, pariggaṇhanatthaṃ pana āgato| iminā pucchitapañhaṃ imināva kathāpessāmī’’ti| iti taṃyeva kathaṃ kathāpetukāmo <hi rend="bold">tena hī</hi>tiādimāha| tattha <hi rend="bold">tena hī</hi>ti kāraṇāpadeso| yasmā tvaṃ evaṃ pucchasi, tasmā taññevettha paṭipucchāmīti| <hi rend="bold">kesaṃ no</hi>ti katamesaṃ nu| <hi rend="bold">sadhammukkaṃsanā</hi>ti attano laddhiyā ukkhipitvā ṭhapanā| <hi rend="bold">paradhammāpasādanā</hi>ti paresaṃ laddhiyā ghaṭṭanā vambhanā avakkhipanā| <hi rend="bold">āyataneva dhammadesanā</hi>ti kāraṇasmiṃyeva dhammadesanā| <hi rend="bold">attho ca vutto</hi>ti mayā pucchitapañhāya attho ca pakāsito<pb ed="M" n="2.0202"/>| <hi rend="bold">attā ca anupanīto</hi>ti amhe evarūpāti evaṃ attā ca na upanīto| nupanītotipi pāṭho|</p>

<p rend="subhead">3. mahānāmasakkasuttavaṇṇanā</p>

<p rend="bodytext" n="74"><hi rend="paranum">74</hi><hi rend="dot">.</hi> tatiye <hi rend="bold">gilānā vuṭṭhito</hi>ti gilāno hutvā vuṭṭhito| <hi rend="bold">gelaññā</hi>ti gilānabhāvato| <hi rend="bold">upasaṅkamī</hi>ti bhuttapātarāso mālāgandhādīni ādāya mahāparivāraparivuto upasaṅkami| <hi rend="bold">bāhāyaṃ gahetvā</hi>ti na bāhāyaṃ gahetvā ākaḍḍhi, nisinnāsanato vuṭṭhāya tassa santikaṃ gantvā dakkhiṇabāhāyaṃ aṅguṭṭhakena saññaṃ datvā ekamantaṃ apanesīti veditabbo| athassa ‘‘sekhampi kho, mahānāma, sīla’’ntiādinā nayena sattannaṃ sekhānaṃ sīlañca samādhiñca paññañca kathetvā upari arahattaphalavasena asekhā sīlasamādhipaññāyo kathento – ‘‘sekhasamādhito sekhaṃ vipassanāñāṇaṃ asekhañca phalañāṇaṃ pacchā, sekhavipassanāñāṇato ca asekhaphalasamādhi pacchā uppajjatī’’ti dīpesi| yāni pana sampayuttāni samādhiñāṇāni, tesaṃ apacchā apure uppatti veditabbāti|</p>

<p rend="subhead">4. nigaṇṭhasuttavaṇṇanā</p>

<p rend="bodytext" n="75"><hi rend="paranum">75</hi><hi rend="dot">.</hi> catutthe <pb ed="P" n="2.0332"/> <hi rend="bold">kūṭāgārasālāya</hi>nti dve kaṇṇikā gahetvā haṃsavaṭṭakacchannena katāya gandhakuṭiyā| <hi rend="bold">aparisesaṃ ñāṇadassanaṃ paṭijānātī</hi>ti appamattakampi asesetvā sabbaṃ ñāṇadassanaṃ paṭijānāti| <hi rend="bold">satataṃ samita</hi>nti sabbakālaṃ nirantaraṃ| <hi rend="bold">ñāṇadassanaṃ paccupaṭṭhita</hi>nti sabbaññutaññāṇaṃ <pb ed="V" n="2.0196"/> mayhaṃ upaṭṭhitamevāti dasseti| <hi rend="bold">purāṇānaṃ kammāna</hi>nti āyūhitakammānaṃ| <hi rend="bold">tapasā byantībhāva</hi>nti dukkaratapena vigatantakaraṇaṃ| <hi rend="bold">navānaṃ kammāna</hi>nti idāni āyūhitabbakammānaṃ| <hi rend="bold">akaraṇā</hi>ti anāyūhanena| <hi rend="bold">setughāta</hi>nti padaghātaṃ paccayaghātaṃ katheti| <hi rend="bold">kammakkhayā dukkhakkhayo</hi>ti kammavaṭṭakkhayena dukkhakkhayo| <hi rend="bold">dukkhakkhayā vedanākkhayo</hi>ti dukkhavaṭṭakkhayena vedanākkhayo| dukkhavaṭṭasmiñhi khīṇe vedanāvaṭṭampi khīṇameva hoti| <hi rend="bold">vedanākkhayā sabbaṃ dukkhaṃ nijjiṇṇaṃ bhavissatī</hi>ti vedanākkhayena pana sakalavaṭṭadukkhaṃ nijjiṇṇameva bhavissati| <hi rend="bold">sandiṭṭhikāyā</hi>ti sāmaṃ passitabbāya paccakkhāya| <hi rend="bold">nijjarāya visuddhiyā</hi>ti <pb ed="M" n="2.0203"/> kilesajīraṇakapaṭipadāya kilese vā nijjīraṇato nijjarāya sattānaṃ visuddhiyā| <hi rend="bold">samatikkamo hotī</hi>ti sakalassa vaṭṭadukkhassa atikkamo hoti| <hi rend="bold">idha, bhante, bhagavā kimāhā</hi>ti, bhante, bhagavā imāya paṭipattiyā kimāha, kiṃ etaṃyeva kilesanijjīraṇakapaṭipadaṃ paññapeti, udāhu aññanti pucchati|</p>

<p rend="bodytext"><hi rend="bold">jānatā</hi>ti anāvaraṇañāṇena jānantena| <hi rend="bold">passatā</hi>ti <pb ed="P" n="2.0333"/> samantacakkhunā passantena| <hi rend="bold">visuddhiyā</hi>ti visuddhisampāpanatthāya| <hi rend="bold">samatikkamāyā</hi>ti samatikkamanatthāya| <hi rend="bold">atthaṅgamāyā</hi>ti atthaṃ gamanatthāya| <hi rend="bold">ñāyassa adhigamāyā</hi>ti saha vipassanāya maggassa adhigamanatthāya| <hi rend="bold">nibbānassa sacchikiriyāyā</hi>ti apaccayanibbānassa sacchikaraṇatthāya| <hi rend="bold">navañca kammaṃ na karotī</hi>ti navaṃ kammaṃ nāyūhati| <hi rend="bold">purāṇañca kamma</hi>nti pubbe āyūhitakammaṃ| <hi rend="bold">phussa phussa byantī karotī</hi>ti phusitvā phusitvā vigatantaṃ karoti, vipākaphassaṃ phusitvā phusitvā taṃ kammaṃ khepetīti attho| <hi rend="bold">sandiṭṭhikā</hi>ti sāmaṃ passitabbā| <hi rend="bold">akālikā</hi>ti na kālantare kiccakārikā| <hi rend="bold">ehipassikā</hi>ti ‘‘ehi passā’’ti evaṃ dassetuṃ yuttā| <hi rend="bold">opaneyyikā</hi>ti upanaye yuttā allīyitabbayuttā| <hi rend="bold">paccattaṃ veditabbā viññūhī</hi>ti paṇḍitehi attano attano santāneyeva jānitabbā, bālehi pana dujjānā| iti sīlavasena dve maggā, dve ca phalāni kathitāni| sotāpannasakadāgāmino hi sīlesu paripūrakārinoti| <hi rend="bold">vivicceva kāmehī</hi>tiādikāya pana samādhisampadāya tayo maggā, tīṇi ca phalāni kathitāni| anāgāmī ariyasāvako hi samādhimhi paripūrakārīti vutto| <hi rend="bold">āsavānaṃ khayā</hi>tiādīhi arahattaphalaṃ kathitaṃ| keci pana sīlasamādhayopi arahattaphalasampayuttāva idha adhippetā| ekekassa pana vasena paṭipattidassanatthaṃ visuṃ visuṃ tanti āropitāti|</p>

<p rend="subhead">5. nivesakasuttavaṇṇanā</p>

<p rend="bodytext" n="76"><hi rend="paranum">76</hi><hi rend="dot">.</hi> pañcame <pb ed="V" n="2.0197"/> <hi rend="bold">amaccā</hi>ti suhajjā| <hi rend="bold">ñātī</hi>ti sassusasurapakkhikā| <hi rend="bold">sālohitā</hi>ti samānalohitā bhātibhaginiādayo| <hi rend="bold">aveccappasāde</hi>ti guṇe avecca jānitvā uppanne acalappasāde| <hi rend="bold">aññathatta</hi>nti bhāvaññathattaṃ<pb ed="M" n="2.0204"/>| <hi rend="bold">pathavīdhātuyā</hi>tiādīsu vīsatiyā koṭṭhāsesu thaddhākārabhūtāya <pb ed="P" n="2.0334"/> pathavīdhātuyā, dvādasasu koṭṭhāsesu yūsagatāya ābandhanabhūtāya āpodhātuyā, catūsu koṭṭhāsesu paripācanabhūtāya tejodhātuyā, chasu koṭṭhāsesu vitthambhanabhūtāya vāyodhātuyā siyā aññathattaṃ| <hi rend="bold">na tvevā</hi>ti imesaṃ hi catunnaṃ mahābhūtānaṃ aññamaññabhāvūpagamanena siyā aññathattaṃ, ariyasāvakassa pana na tveva siyāti dasseti| ettha ca <hi rend="bold">aññathatta</hi>nti pasādaññathattañca gatiaññathattañca| tañhi tassa na hoti, bhāvaññathattaṃ pana hoti| ariyasāvako hi manusso hutvā devopi hoti brahmāpi| pasādo panassa bhavantarepi na vigacchati, na ca apāyagatisaṅkhātaṃ gatiaññathattaṃ pāpuṇāti| satthāpi tadeva dassento <hi rend="bold">tatridaṃ aññathatta</hi>ntiādimāha| sesamettha uttānatthamevāti|</p>

<p rend="subhead">6. paṭhamabhavasuttavaṇṇanā</p>

<p rend="bodytext" n="77"><hi rend="paranum">77</hi><hi rend="dot">.</hi> chaṭṭhe <hi rend="bold">kāmadhātuvepakka</hi>nti kāmadhātuyā vipaccanakaṃ| <hi rend="bold">kāmabhavo</hi>ti kāmadhātuyaṃ upapattibhavo| <hi rend="bold">kammaṃ khetta</hi>nti kusalākusalakammaṃ viruhanaṭṭhānaṭṭhena khettaṃ| <hi rend="bold">viññāṇaṃ bīja</hi>nti sahajātaṃ abhisaṅkhāraviññāṇaṃ viruhanaṭṭhena bījaṃ| <hi rend="bold">taṇhā sneho</hi>ti paggaṇhanānubrūhanavasena taṇhā udakaṃ nāma| <hi rend="bold">avijjānīvaraṇāna</hi>nti avijjāya āvaritānaṃ| <hi rend="bold">taṇhāsaṃyojanāna</hi>nti taṇhābandhanena baddhānaṃ| <hi rend="bold">hīnāya dhātuyā</hi>ti kāmadhātuyā| <hi rend="bold">viññāṇaṃ patiṭṭhita</hi>nti abhisaṅkhāraviññāṇaṃ patiṭṭhitaṃ| <hi rend="bold">majjhimāya dhātuyā</hi>ti rūpadhātuyā| <hi rend="bold">paṇītāya dhātuyā</hi>ti arūpadhātuyā| sesamettha uttānatthamevāti|</p>

<p rend="subhead">7. dutiyabhavasuttavaṇṇanā</p>

<p rend="bodytext" n="78"><hi rend="paranum">78</hi><hi rend="dot">.</hi> sattame <hi rend="bold">cetanā</hi>ti kammacetanā| <hi rend="bold">patthanā</hi>pi kammapatthanāva| sesaṃ purimasadisamevāti|</p>

<p rend="subhead">8. sīlabbatasuttavaṇṇanā</p>

<p rend="bodytext" n="79"><hi rend="paranum">79</hi><hi rend="dot">.</hi> aṭṭhame <pb ed="V" n="2.0198"/><pb ed="P" n="2.0335"/> <hi rend="bold">sīlabbata</hi>nti sīlañceva vatañca| <hi rend="bold">jīvita</hi>nti dukkarakārikānuyogo| <hi rend="bold">brahmacariya</hi>nti brahmacariyavāso| <hi rend="bold">upaṭṭhānasāra</hi>nti upaṭṭhānena sāraṃ<pb ed="M" n="2.0205"/>, ‘‘idaṃ varaṃ idaṃ niṭṭhā’’ti evaṃ upaṭṭhitanti attho| <hi rend="bold">saphala</hi>nti sudrayaṃ savaḍḍhikaṃ hotīti pucchati| <hi rend="bold">na khvettha, bhante, ekaṃsenā</hi>ti, bhante, na kho ettha ekaṃsena byākātabbanti attho| <hi rend="bold">upaṭṭhānasāraṃ sevato</hi>ti idaṃ sāraṃ varaṃ niṭṭhāti evaṃ upaṭṭhitaṃ sevamānassa| <hi rend="bold">aphala</hi>nti iṭṭhaphalena aphalaṃ| ettāvatā kammavādikiriyavādīnaṃ pabbajjaṃ ṭhapetvā seso sabbopi bāhirakasamayo gahito hoti| <hi rend="bold">saphala</hi>nti iṭṭhaphalena saphalaṃ sudrayaṃ| ettāvatā imaṃ sāsanaṃ ādiṃ katvā sabbāpi kammavādikiriyavādīnaṃ pabbajjā gahitā| <hi rend="bold">na ca panassa sulabharūpo samasamo paññāyā</hi>ti evaṃ sekkhabhūmiyaṃ ṭhatvā pañhaṃ kathento assa ānandassa paññāya samasamo na sulabhoti dasseti| imasmiṃ sutte sekkhabhūmi nāma kathitāti|</p>

<p rend="subhead">9. gandhajātasuttavaṇṇanā</p>

<p rend="bodytext" n="80"><hi rend="paranum">80</hi><hi rend="dot">.</hi> navame <hi rend="bold">etadavocā</hi>ti pacchābhattaṃ piṇḍapātapaṭikkanto dasabalassa vattaṃ dassetvā attano divāvihāraṭṭhānaṃ gantvā ‘‘imasmiṃ loke mūlagandho nāma atthi, sāragandho nāma atthi, pupphagandho nāma atthi| ime pana tayopi gandhā anuvātaṃyeva gacchanti, na paṭivātaṃ| atthi nu kho kiñci, yassa paṭivātampi gandho gacchatī’’ti cintetvā aṭṭhannaṃ varānaṃ gahaṇakāleyeva kaṅkhuppattisamaye upasaṅkamanavarassa gahitattā takkhaṇaṃyeva divāṭṭhānato vuṭṭhāya satthu santikaṃ gantvā vanditvā ekamantaṃ nisinno uppannāya kaṅkhāya vinodanatthaṃ etaṃ ‘‘tīṇimāni, bhante’’tiādivacanaṃ avoca| tattha <hi rend="bold">gandhajātānī</hi>ti gandhajātiyo| <hi rend="bold">mūlagandho</hi>ti <pb ed="P" n="2.0336"/> mūlavatthuko gandho, gandhasampannaṃ vā mūlameva mūlagandho| tassa hi gandho anuvātaṃ gacchati| gandhassa pana gandho nāma natthi| <hi rend="bold">sāragandhapupphagandhesu</hi>pi eseva nayo| <hi rend="bold">atthānanda, kiñci gandhajāta</hi>nti ettha saraṇagamanādayo guṇavaṇṇabhāsanavasena disāgāmitāya gandhasadisattā gandhā, tesaṃ vatthubhūto puggalo gandhajātaṃ nāma| <hi rend="bold">gandho gacchatī</hi>ti vaṇṇabhāsanavasena gacchati| <hi rend="bold">sīlavā</hi>ti pañcasīlena vā dasasīlena vā sīlavā| <hi rend="bold">kalyāṇadhammo</hi>ti teneva sīladhammena kalyāṇadhammo sundaradhammo| <hi rend="bold">vigatamalamaccherenā</hi>tiādīnaṃ <pb ed="V" n="2.0199"/> attho visuddhimagge (visuddhi. 1.160) vitthāritova| <hi rend="bold">disāsū</hi>ti catūsu disāsu catūsu anudisāsu<pb ed="M" n="2.0206"/>| <hi rend="bold">samaṇabrāhmaṇā</hi>ti samitapāpabāhitapāpā samaṇabrāhmaṇā|</p>

<p rend="bodytext"><hi rend="bold">na pupphagandho paṭivātametī</hi>ti vassikapupphādīnaṃ gandho paṭivātaṃ na gacchati| <hi rend="bold">na candanaṃ tagaramallikā vā</hi>ti candanatagaramallikānampi gandho paṭivātaṃ na gacchatīti attho| devalokepi phuṭasumanā nāma hoti, tassā pupphitadivase gandho yojanasataṃ ajjhottharati| sopi paṭivātaṃ vidatthimattampi ratanamattampi gantuṃ na sakkotīti vadanti| <hi rend="bold">satañca gandho paṭivātametī</hi>ti satañca paṇḍitānaṃ buddhapaccekabuddhabuddhaputtānaṃ sīlādiguṇagandho paṭivātaṃ gacchati| <hi rend="bold">sabbā disā sappuriso pavāyatī</hi>ti sappuriso paṇḍito sīlādiguṇagandhena sabbā disā pavāyati, sabbā disā gandhena avattharatīti attho|</p>

<p rend="subhead">10. cūḷanikāsuttavaṇṇanā</p>

<p rend="bodytext" n="81"><hi rend="paranum">81</hi><hi rend="dot">.</hi> dasamassa duvidho nikkhepo atthuppattikopi pucchāvasikopi| kataratthuppattiyaṃ kassa pucchāya kathitanti ce? aruṇavatisuttantatthuppattiyaṃ (saṃ. ni. 1.185 ādayo) ānandattherassa pucchāya kathitaṃ| aruṇavatisuttanto kena kathitoti? dvīhi <pb ed="P" n="2.0337"/> buddhehi kathito sikhinā ca bhagavatā amhākañca satthārā| imasmā hi kappā ekatiṃsakappamatthake aruṇavatinagare aruṇavato rañño pabhāvatiyā nāma mahesiyā kucchismiṃ nibbattitvā paripakke ñāṇe mahābhinikkhamanaṃ nikkhamitvā sikhī bhagavā bodhimaṇḍe sabbaññutaññāṇaṃ paṭivijjhitvā pavattitavaradhammacakko aruṇavatiṃ nissāya viharanto ekadivasaṃ pātova sarīrappaṭijagganaṃ katvā mahābhikkhusaṅghaparivāro ‘‘aruṇavatiṃ piṇḍāya pavisissāmī’’ti nikkhamitvā vihāradvārakoṭṭhakasamīpe ṭhito abhibhuṃ nāma aggasāvakaṃ āmantesi – ‘‘atippago kho, bhikkhu, aruṇavatiṃ piṇḍāya pavisituṃ, yena aññataro brahmaloko tenupasaṅkamissāmā’’ti| yathāha –</p>

<p rend="indent">‘‘atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi – ‘āyāma, brāhmaṇa, yena aññataro brahmaloko <pb ed="M" n="2.0207"/> tenupasaṅkamissāma, na tāva bhattakālo bhavissatī’ti| ‘evaṃ, bhante’ti kho, bhikkhave, abhibhū bhikkhu sikhissa <pb ed="V" n="2.0200"/> bhagavato arahato sammāsambuddhassa paccassosi| atha kho, bhikkhave, sikhī bhagavā arahaṃ sammāsambuddho abhibhū ca bhikkhu yena aññataro brahmaloko tenupasaṅkamiṃsū’’ti (saṃ. ni. 1.185)|</p>

<p rend="bodytext">tattha mahābrahmā sammāsambuddhaṃ disvā attamano paccuggamanaṃ katvā brahmāsanaṃ paññāpetvā adāsi, therassāpi anucchavikaṃ āsanaṃ paññāpayiṃsu| nisīdi bhagavā paññatte āsane, theropi attano paññattāsane nisīdi| mahābrahmāpi dasabalaṃ vanditvā ekamantaṃ nisīdi|</p>

<p rend="bodytext">atha kho, bhikkhave, sikhī bhagavā abhibhuṃ bhikkhuṃ āmantesi – ‘‘paṭibhātu taṃ, brāhmaṇa, brahmuno ca brahmaparisāya ca brahmapārisajjānañca dhammīkathāti| ‘evaṃ, bhante’ti kho, bhikkhave, abhibhū bhikkhu sikhissa bhagavato arahato sammāsambuddhassa paṭissuṇitvā brahmuno ca brahmaparisāya ca brahmapārisajjānañca dhammiṃ kathaṃ kathesi| there dhammaṃ kathente brahmagaṇā ujjhāyiṃsu <pb ed="P" n="2.0338"/> – ‘‘cirassañca mayaṃ satthu brahmalokāgamanaṃ labhimha, ayañca bhikkhu ṭhapetvā satthāraṃ sayaṃ dhammakathaṃ ārabhī’’ti|</p>

<p rend="bodytext">satthā tesaṃ anattamanabhāvaṃ ñatvā abhibhuṃ bhikkhuṃ etadavoca – ‘‘ujjhāyanti kho te, brāhmaṇa, brahmā ca brahmaparisā ca brahmapārisajjā ca| tena hi tvaṃ – brāhmaṇa, bhiyyosomattāya saṃvejehī’’ti| thero satthu vacanaṃ sampaṭicchitvā anekavihitaṃ iddhivikubbanaṃ katvā sahassilokadhātuṃ sarena viññāpento ‘‘ārambhatha nikkamathā’’ti (saṃ. ni. 1.185) gāthādvayaṃ abhāsi| kiṃ pana katvā thero sahassilokadhātuṃ viññāpesīti? nīlakasiṇaṃ tāva samāpajjitvā sabbattha andhakāraṃ phari, tato ‘‘kimidaṃ andhakāra’’nti sattānaṃ ābhoge uppanne ālokaṃ dassesi| ‘‘kiṃ āloko aya’’nti vicinantānaṃ attānaṃ dassesi, sahassacakkavāḷe devamanussā añjaliṃ paggaṇhitvā paggaṇhitvā theraṃyeva namassamānā aṭṭhaṃsu| thero ‘‘mahājano mayhaṃ dhammaṃ desentassa saraṃ suṇātū’’ti imā <pb ed="M" n="2.0208"/> gāthā abhāsi| sabbe osaṭāya parisāya majjhe nisīditvā dhammaṃ desentassa viya saddaṃ assosuṃ| atthopi nesaṃ pākaṭo ahosi|</p>

<p rend="bodytext">atha kho bhagavā saddhiṃ therena aruṇavatiṃ paccāgantvā piṇḍāya caritvā pacchābhattaṃ piṇḍapātapaṭikkanto <pb ed="V" n="2.0201"/> bhikkhusaṅghaṃ pucchi – ‘‘assuttha no tumhe, bhikkhave, abhibhussa bhikkhuno brahmaloke ṭhitassa gāthāyo bhāsamānassā’’ti| te ‘‘āma, bhante’’ti paṭijānitvā sutabhāvaṃ āvikarontā tadeva gāthādvayaṃ udāhariṃsu| satthā ‘‘sādhu sādhū’’ti sādhukāraṃ datvā desanaṃ niṭṭhapesi| evaṃ tāva idaṃ suttaṃ ito ekatiṃsakappamatthake sikhinā bhagavatā kathitaṃ|</p>

<p rend="bodytext">amhākaṃ pana bhagavā sabbaññutaṃ patto pavattitavaradhammacakko sāvatthiṃ upanissāya jetavane viharanto jeṭṭhamūlamāsapuṇṇamadivase bhikkhū āmantetvā imaṃ aruṇavatisuttaṃ <pb ed="P" n="2.0339"/> paṭṭhapesi| ānandatthero bījaniṃ gahetvā bījayamāno ṭhitakova ādito paṭṭhāya yāva pariyosānā ekabyañjanampi ahāpetvā sakalasuttaṃ uggaṇhi| so punadivase piṇḍapātapaṭikkanto dasabalassa vattaṃ dassetvā attano divāvihāraṭṭhānaṃ gantvā saddhivihārikantevāsikesu vattaṃ dassetvā pakkantesu hiyyo kathitaṃ aruṇavatisuttaṃ āvajjento nisīdi| athassa sabbaṃ suttaṃ vibhūtaṃ upaṭṭhāsi| so cintesi – ‘‘sikhissa bhagavato aggasāvako brahmaloke ṭhatvā cakkavāḷasahasse andhakāraṃ vidhametvā sarīrobhāsaṃ dassetvā attano saddaṃ sāvento dhammakathaṃ kathesīti hiyyo satthārā kathitaṃ, sāvakassa tāva visayo evarūpo, dasa pāramiyo pūretvā sabbaññutaṃ patto pana sammāsambuddho kittakaṃ ṭhānaṃ sarena viññāpeyyā’’ti| so evaṃ uppannāya vimatiyā vinodanatthaṃ taṅkhaṇeyeva bhagavantaṃ upasaṅkamitvā tamatthaṃ pucchi| etamatthaṃ dassetuṃ <hi rend="bold">atha kho āyasmā ānando</hi>ti vuttaṃ|</p>

<p rend="bodytext">tattha <hi rend="bold">sammukhā</hi>ti sammukhībhūtena mayā etaṃ sutaṃ, na anussavena, na dūtaparamparāyāti iminā adhippāyena evamāha| <hi rend="bold">kīvatakaṃ pahoti sarena viññāpetu</hi>nti kittakaṃ ṭhānaṃ sarīrobhāsena vihatandhakāraṃ katvā sarena viññāpetuṃ sakkoti| <hi rend="bold">sāvako so, ānanda, appameyyā tathāgatā</hi>ti <pb ed="M" n="2.0209"/> idaṃ bhagavā iminā adhippāyenāha – ānanda, tvaṃ kiṃ vadesi, so padesañāṇe ṭhito sāvako| tathāgatā pana dasa pāramiyo pūretvā sabbaññutaññāṇaṃ pattā appameyyā| so tvaṃ nakhasikhāya paṃsuṃ gahetvā mahāpathavipaṃsunā saddhiṃ upamento viya kiṃ nāmetaṃ vadesi| añño hi sāvakānaṃ visayo, añño buddhānaṃ| añño sāvakānaṃ gocaro, añño buddhānaṃ| aññaṃ sāvakānaṃ balaṃ, aññaṃ buddhānanti| iti bhagavā iminā adhippāyena appameyyabhāvaṃ vatvā tuṇhī ahosi|</p>

<p rend="bodytext">thero <pb ed="V" n="2.0202"/><pb ed="P" n="2.0340"/> dutiyampi pucchi| satthā, ‘‘ānanda, tvaṃ tāḷacchiddaṃ gahetvā anantākāsena upamento viya, cātakasakuṇaṃ gahetvā diyaḍḍhayojanasatikena supaṇṇarājena upamento viya, hatthisoṇḍāya udakaṃ gahetvā mahāgaṅgāya upamento viya, caturatanike āvāṭe udakaṃ gahetvā sattahi sarehi upamento viya, nāḷikodanamattalābhiṃ manussaṃ gahetvā cakkavattiraññā upamento viya, paṃsupisācakaṃ gahetvā sakkena devaraññā upamento viya, khajjopanakappabhaṃ gahetvā sūriyappabhāya upamento viya kiṃ nāmetaṃ vadesīti dīpento dutiyampi appameyyabhāvameva vatvā tuṇhī ahosi| tato thero cintesi – ‘‘satthā mayā pucchito na tāva kathesi, handa naṃ yāvatatiyaṃ yācitvā buddhasīhanādaṃ nadāpessāmī’’ti| so tatiyampi yāci| taṃ dassetuṃ <hi rend="bold">tatiyampi kho</hi>tiādi vuttaṃ| athassa bhagavā byākaronto <hi rend="bold">sutā te ānandā</hi>tiādimāha| thero cintesi – ‘‘satthā me ‘sutā te, ānanda, sahassī cūḷanikā lokadhātū’ti ettakameva vatvā tuṇhī jāto, idāni buddhasīhanādaṃ nadissatī’’ti so satthāraṃ yācanto <hi rend="bold">etassa bhagavā kālo</hi>tiādimāha|</p>

<p rend="bodytext">bhagavāpissa vitthārakathaṃ kathetuṃ <hi rend="bold">tena hānandā</hi>tiādimāha| tattha <hi rend="bold">yāvatā</hi>ti yattakaṃ ṭhānaṃ| <hi rend="bold">candimasūriyā</hi>ti candimā ca sūriyo ca| <hi rend="bold">pariharantī</hi>ti vicaranti| <hi rend="bold">disā bhantī</hi>ti sabbadisā obhāsanti| <hi rend="bold">virocanā</hi>ti virocamānā| ettāvatā ekacakkavāḷaṃ paricchinditvā dassitaṃ hoti| idāni taṃ sahassaguṇaṃ katvā dassento <hi rend="bold">tāva sahassadhā loko</hi>ti āha| <hi rend="bold">tasmiṃ sahassadhā loke</hi>ti tasmiṃ sahassacakkavāḷe| <hi rend="bold">sahassaṃ cātumahārājikāna</hi>nti <pb ed="M" n="2.0210"/> sahassaṃ cātumahārājikānaṃ devalokānaṃ| yasmā pana ekekasmiṃ cakkavāḷe cattāro cattāro mahārājāno<pb ed="P" n="2.0341"/>, tasmā <hi rend="bold">cattāri mahārājasahassānī</hi>ti vuttaṃ| iminā upāyena sabbattha attho veditabbo| <hi rend="bold">cūḷanikā</hi>ti khuddikā| ayaṃ sāvakānaṃ visayo| kasmā panesā ānītāti? majjhimikāya lokadhātuyā paricchedadassanatthaṃ|</p>

<p rend="bodytext"><hi rend="bold">yāvatā</hi>ti yattakā| <hi rend="bold">tāva sahassadhā</hi>ti tāva sahassabhāgena| <hi rend="bold">dvisahassī majjhimikā lokadhātū</hi>ti ayaṃ sahassacakkavāḷāni sahassabhāgena gaṇetvā dasasatasahassacakkavāḷaparimāṇā dvisahassī majjhimikā nāma lokadhātu| ayaṃ sāvakānaṃ avisayo, buddhānameva visayo| ettakepi hi ṭhāne tathāgatā andhakāraṃ vidhametvā sarīrobhāsaṃ dassetvā sarena viññāpetuṃ sakkontīti dīpeti| ettakena buddhānaṃ jātikkhettaṃ nāma dassitaṃ| bodhisattānañhi pacchimabhave <pb ed="V" n="2.0203"/> devalokato cavitvā mātukucchiyaṃ paṭisandhiggahaṇadivase ca kucchito nikkhamanadivase ca mahābhinikkhamanadivase ca sambodhidhammacakkappavattanāyusaṅkhāravossajjanaparinibbānadivasesu ca ettakaṃ ṭhānaṃ kampati|</p>

<p rend="bodytext"><hi rend="bold">tisahassī mahāsahassī</hi>ti sahassito paṭṭhāya tatiyāti tisahassī, sahassaṃ sahassadhā katvā gaṇitaṃ majjhimikaṃ sahassadhā katvā gaṇitattā mahantehi sahassehi gaṇitāti mahāsahassī| ettāvatā koṭisatasahassacakkavāḷaparimāṇo loko dassito hoti| bhagavā ākaṅkhamāno ettake ṭhāne andhakāraṃ vidhametvā sarīrobhāsaṃ dassetvā sarena viññāpeyyāti| gaṇakaputtatissatthero pana evamāha – ‘‘na tisahassimahāsahassilokadhātuyā evaṃ parimāṇaṃ| idañhi ācariyānaṃ sajjhāyamuḷhakaṃ vācāya parihīnaṭṭhānaṃ, dasakoṭisatasahassacakkavāḷaparimāṇaṃ pana ṭhānaṃ tisahassimahāsahassilokadhātu nāmā’’ti| ettāvatā hi bhagavatā āṇākkhettaṃ nāma dassitaṃ| etasmiñhi <pb ed="P" n="2.0342"/> antare āṭānāṭiyaparittisigiliparittadhajaggaparittabojjhaṅgaparittakhandhaparitta- moraparittamettaparittaratanaparittānaṃ āṇā pharati| <hi rend="bold">yāvatā pana ākaṅkheyyā</hi>ti yattakaṃ ṭhānaṃ iccheyya, iminā visayakkhettaṃ <pb ed="M" n="2.0211"/> dasseti| buddhānañhi visayakkhettassa pamāṇaparicchedo nāma natthi, natthikabhāve cassa imaṃ opammaṃ āharanti – koṭisatasahassacakkavāḷamhi yāva brahmalokā sāsapehi pūretvā sace koci puratthimāya disāya ekacakkavāḷe ekaṃ sāsapaṃ pakkhipanto āgaccheyya, sabbepi te sāsapā parikkhayaṃ gaccheyyuṃ, na tveva puratthimāya disāya cakkavāḷāni| dakkhiṇādīsupi eseva nayo| tattha buddhānaṃ avisayo nāma natthi|</p>

<p rend="bodytext">evaṃ vutte thero cintesi – ‘‘satthā evamāha – ‘ākaṅkhamāno, ānanda, tathāgato tisahassimahāsahassilokadhātuṃ sarena viññāpeyya, yāvatā pana ākaṅkheyyā’ti| visamo kho panāyaṃ loko, anantāni cakkavāḷāni, ekasmiṃ ṭhāne sūriyo uggato hoti, ekasmiṃ ṭhāne majjhe ṭhito, ekasmiṃ ṭhāne atthaṅgato| ekasmiṃ ṭhāne paṭhamayāmo hoti, ekasmiṃ ṭhāne majjhimayāmo, ekasmiṃ ṭhāne pacchimayāmo| sattāpi kammappasutā, khiḍḍāpasutā, āhārappasutāti evaṃ tehi tehi kāraṇehi vikkhittā ca pamattā ca honti| kathaṃ nu kho te satthā sarena viññāpeyyā’’ti| so evaṃ cintetvā vimaticchedanatthaṃ tathāgataṃ pucchanto <hi rend="bold">yathā kathaṃ panā</hi>tiādimāha|</p>

<p rend="bodytext">athassa <pb ed="V" n="2.0204"/> satthā byākaronto <hi rend="bold">idhānanda, tathāgato</hi>tiādimāha| tattha <hi rend="bold">obhāsena phareyyā</hi>ti sarīrobhāsena phareyya| pharamāno panesa kiṃ kareyyāti? yasmiṃ ṭhāne sūriyo paññāyati, tattha naṃ attano ānubhāvena atthaṃ gameyya| yattha pana na paññāyati, tattha naṃ uṭṭhāpetvā majjhe ṭhapeyya<pb ed="P" n="2.0343"/>| tato yattha sūriyo paññāyati, tattha manussā ‘‘adhunāva sūriyo paññāyittha, so idāneva atthaṅgamito, nāgāvaṭṭo nu kho ayaṃ, bhūtāvaṭṭayakkhāvaṭṭadevatāvaṭṭānaṃ aññataro’’ti vittakkaṃ uppādeyyuṃ| yattha pana na paññāyati, tattha manussā ‘‘adhunāva sūriyo atthaṅgamito, svāyaṃ idāneva uṭṭhito, kiṃ nu kho ayaṃ nāgāvaṭṭabhūtāvaṭṭayakkhāvaṭṭadevatāvaṭṭānaṃ aññataro’’ti vitakkaṃ uppādeyyuṃ| tato tesu manussesu ālokañca andhakārañca āvajjitvā ‘‘kiṃ paccayā nu kho ida’’nti pariyesamānesu satthā nīlakasiṇaṃ samāpajjitvā <pb ed="M" n="2.0212"/> bahalandhakāraṃ patthareyya| kasmā? tesaṃ kammādippasutānaṃ sattānaṃ santāsajananatthaṃ| atha nesaṃ santāsaṃ āpannabhāvaṃ ñatvā odātakasiṇasamāpattiṃ samāpajjitvā paṇḍaraṃ ghanabuddharasmiṃ vissajjento candasahassasūriyasahassuṭṭhānakālo viya ekappahāreneva sabbaṃ ekālokaṃ kareyya| tañca kho tilabījamattena kāyappadesena obhāsaṃ muñcanto| yo hi cakkavāḷapathaviṃ dīpakapallakaṃ katvā mahāsamudde udakaṃ telaṃ katvā sineruṃ vaṭṭiṃ katvā aññasmiṃ sinerumuddhani ṭhapetvā jāleyya, so ekacakkavāḷeyeva ālokaṃ kareyya| tato paraṃ vidatthimpi obhāsetuṃ na sakkuṇeyya| tathāgato pana tilaphalappamāṇena sarīrappadesena obhāsaṃ muñcitvā tisahassimahāsahassilokadhātuṃ ekobhāsaṃ kareyya tato vā pana bhiyyo| evaṃ mahantā hi buddhaguṇāti|</p>

<p rend="bodytext"><hi rend="bold">taṃ ālokaṃ sañjāneyyu</hi>nti taṃ ālokaṃ disvā ‘‘yena sūriyo atthañceva gamito uṭṭhāpito ca, bahalandhakārañca vissaṭṭhaṃ, esa so puriso idāni ālokaṃ katvā ṭhito, aho acchariyapuriso’’ti añjaliṃ paggayha namassamānā nisīdeyyuṃ| <hi rend="bold">saddamanussāveyyā</hi>ti <pb ed="P" n="2.0344"/> dhammakathāsaddamanussāveyya| yo hi ekaṃ cakkavāḷapabbataṃ bheriṃ katvā mahāpathaviṃ bhericammaṃ katvā sineruṃ daṇḍaṃ katvā aññasmiṃ sinerumatthake ṭhapetvā ākoṭeyya, so ekacakkavāḷeyeva taṃ saddaṃ sāveyya, parato vidatthimpi atikkāmetuṃ na sakkuṇeyya| tathāgato pana pallaṅke vā pīṭhe vā nisīditvā tisahassimahāsahassilokadhātuṃ sarena viññāpeti, tato vā pana bhiyyo, evaṃ mahānubhāvā tathāgatāti| iti bhagavā iminā ettakena visayakkhettameva dasseti|</p>

<p rend="bodytext">imañca <pb ed="V" n="2.0205"/> pana buddhasīhanādaṃ sutvā therassa abbhantare balavapīti uppannā, so pītivasena udānaṃ udānento <hi rend="bold">lābhā vata me</hi>tiādimāha| tattha <hi rend="bold">yassa me satthā evaṃmahiddhiko</hi>ti yassa mayhaṃ satthā evaṃmahiddhiko, tassa mayhaṃ evaṃmahiddhikassa satthu paṭilābho lābhā ceva suladdhañcāti attho| atha vā yvāhaṃ evarūpassa satthuno pattacīvaraṃ gahetvā vicarituṃ, pādaparikammaṃ piṭṭhiparikammaṃ kātuṃ, mukhadhovanudakanhānodakāni dātuṃ, gandhakuṭipariveṇaṃ sammajjituṃ, uppannāya kaṅkhāya pañhaṃ pucchituṃ, madhuradhammakathañca <pb ed="M" n="2.0213"/> sotuṃ labhāmi, ete sabbepi mayhaṃ lābhā ceva suladdhañcātipi sandhāya evamāha| ettha ca bhagavato andhakārālokasaddasavanasaṅkhātānaṃ iddhīnaṃ mahantatāya mahiddhikatā, tāsaṃyeva anupharaṇena mahānubhāvatā veditabbā| <hi rend="bold">udāyī</hi>ti lāḷudāyitthero| so kira pubbe upaṭṭhākatthere āghātaṃ bandhitvā carati| tasmā idāni okāsaṃ labhitvā imasmiṃ buddhasīhanādapariyosāne jalamānaṃ dīpasikhaṃ nibbāpento viya carantassa goṇassa tuṇḍe pahāraṃ dento viya bhattabharitaṃ <pb ed="P" n="2.0345"/> pātiṃ avakujjanto viya therassa pasādabhaṅgaṃ karonto evamāha|</p>

<p rend="bodytext"><hi rend="bold">evaṃ vutte bhagavā</hi>ti evaṃ udāyittherena vutte bhagavā yathā nāma papātataṭe ṭhatvā pavedhamānaṃ purisaṃ ekamante ṭhito hitesī puriso ‘‘ito ehi ito ehī’’ti punappunaṃ vadeyya, evamevaṃ udāyittheraṃ tasmā vacanā nivārento <hi rend="bold">mā hevaṃ udāyi, mā hevaṃ udāyī</hi>ti āha| tattha <hi rend="bold">hī</hi>ti nipātamattaṃ, mā evaṃ avacāti attho| <hi rend="bold">mahārajja</hi>nti cakkavattirajjaṃ| nanu ca satthā ekassa sāvakassa dhammadesanāya uppannapasādassa mahānisaṃsaṃ aparicchinnaṃ akāsi, so kasmā imassa buddhasīhanādaṃ ārabbha uppannassa pasādassa ānisaṃsaṃ paricchindatīti? ariyasāvakassa ettakattabhāvaparimāṇattā| dandhapaññopi hi sotāpanno sattakkhattuṃ devesu ca manussesu ca attabhāvaṃ paṭilabhati, tenassa gatiṃ paricchindanto evamāha| <hi rend="bold">diṭṭheva dhamme</hi>ti imasmiṃyeva attabhāve ṭhatvā| <hi rend="bold">parinibbāyissatī</hi>ti appaccayaparinibbānena parinibbāyissati| iti nibbānena kūṭaṃ gaṇhanto imaṃ sīhanādasuttaṃ niṭṭhāpesīti|</p>

<trailer rend="centre">ānandavaggo tatiyo|</trailer>
</div>

<div id="an3_2_4" n="an3_2_4" type="vagga">
<head rend="chapter"><readunit id="a3-9">(9) 4. samaṇavaggo</readunit></head>

<p rend="subhead">1. samaṇasuttavaṇṇanā</p>

<p rend="bodytext" n="82"><hi rend="paranum">82</hi><hi rend="dot">.</hi> catutthassa <pb ed="V" n="2.0206"/> paṭhame <hi rend="bold">samaṇiyānī</hi>ti samaṇasantakāni| <hi rend="bold">samaṇakaraṇīyānī</hi>ti samaṇena kattabbakiccāni| <hi rend="bold">adhisīlasikkhāsamādāna</hi>ntiādīsu samādānaṃ vuccati gahaṇaṃ, adhisīlasikkhāya samādānaṃ gahaṇaṃ pūraṇaṃ <pb ed="M" n="2.0214"/> adhisīlasikkhāsamādānaṃ| sesapadadvayepi eseva nayo| ettha ca sīlaṃ adhisīlaṃ, cittaṃ adhicittaṃ, paññā adhipaññāti ayaṃ vibhāgo veditabbo| tattha pañcasīlaṃ sīlaṃ <pb ed="P" n="2.0346"/> nāma, taṃ upādāya dasasīlaṃ adhisīlaṃ nāma, tampi upādāya catupārisuddhisīlaṃ adhisīlaṃ nāma| apica sabbampi lokiyasīlaṃ sīlaṃ nāma, lokuttarasīlaṃ adhisīlaṃ, tadeva sikkhitabbato sikkhāti vuccati| kāmāvacaracittaṃ pana cittaṃ nāma, taṃ upādāya rūpāvacaraṃ adhicittaṃ nāma, tampi upādāya arūpāvacaraṃ adhicittaṃ nāma| apica sabbampi lokiyacittaṃ cittameva, lokuttaraṃ adhicittaṃ| paññāyapi eseva nayo| <hi rend="bold">tasmā</hi>ti yasmā imāni tīṇi samaṇakaraṇīyāni, tasmā| <hi rend="bold">tibbo</hi>ti bahalo| <hi rend="bold">chando</hi>ti kattukamyatākusalacchando| iti imasmiṃ suttante tisso sikkhā lokiyalokuttarā kathitāti|</p>

<p rend="subhead">2. gadrabhasuttavaṇṇanā</p>

<p rend="bodytext" n="83"><hi rend="paranum">83</hi><hi rend="dot">.</hi> dutiye <hi rend="bold">piṭṭhito piṭṭhito</hi>ti pacchato pacchato| <hi rend="bold">ahampi dammo ahampi dammo</hi>ti ahampi ‘‘dammo dammamāno’’ti vadamāno gāvīti| <hi rend="bold">seyyathāpi gunna</hi>nti yathā gāvīnaṃ| gāvo hi kāḷāpi rattāpi setādivaṇṇāpi honti, gadrabhassa pana tādiso vaṇṇo nāma natthi| yathā ca vaṇṇo, evaṃ saropi padampi aññādisameva| sesaṃ uttānatthameva| imasmimpi sutte tisso sikkhā missikāva kathitāti|</p>

<p rend="subhead">3. khettasuttavaṇṇanā</p>

<p rend="bodytext" n="84"><hi rend="paranum">84</hi><hi rend="dot">.</hi> tatiye <pb ed="V" n="2.0207"/> <hi rend="bold">paṭikaccevā</hi>ti paṭhamameva| <hi rend="bold">sukaṭṭhaṃ karotī</hi>ti naṅgalena sukaṭṭhaṃ karoti| <hi rend="bold">sumatikata</hi>nti matiyā suṭṭhu samīkataṃ| <hi rend="bold">kālenā</hi>ti vapitabbayuttakālena| sesaṃ uttānameva| idhāpi tisso sikkhā missikāva kathitā|</p>

<p rend="subhead">4. vajjiputtasuttavaṇṇanā</p>

<p rend="bodytext" n="85"><hi rend="paranum">85</hi><hi rend="dot">.</hi> catutthe <pb ed="M" n="2.0215"/> <hi rend="bold">vajjiputtako</hi>ti vajjirājakulassa putto| <hi rend="bold">diyaḍḍhasikkhāpadasata</hi>nti paṇṇāsādhikaṃ sikkhāpadasataṃ| tasmiṃ samaye paññattāni sikkhāpadāneva sandhāyetaṃ <pb ed="P" n="2.0347"/> vuttaṃ| so kira bhikkhu ajjavasampanno ujujātiko avaṅko akuṭilo, tasmā ‘‘ahaṃ ettakāni sikkhāpadāni rakkhituṃ sakkuṇeyyaṃ vā na vā’’ti cintetvā satthu ārocesi| <hi rend="bold">sakkomaha</hi>nti sakkomi ahaṃ| so kira ‘‘ettakesu sikkhāpadesu sikkhantassa agaru tīsu sikkhāsu sikkhitu’’nti maññamāno evamāha| atha bhagavā yathā nāma paññāsa tiṇakalāpiyo ukkhipituṃ asakkontassa kalāpiyasataṃ bandhitvā sīse ṭhapeyya, evameva ekissāpi sikkhāya sikkhituṃ asakkontassa aparā dvepi sikkhā upari pakkhipanto <hi rend="bold">tasmātiha tvaṃ bhikkhū</hi>tiādimāha| sukhumālo kira uttaro nāma jānapadamanusso lohapāsādavihāre vasati| atha naṃ daharabhikkhū āhaṃsu – ‘‘uttara, aggisālā ovassati, tiṇaṃ kappiyaṃ katvā dehī’’ti| taṃ ādāya aṭaviṃ gantvā tena lāyitaṃ tiṇaṃyeva karaḷe bandhitvā ‘‘paññāsa karaḷe gahetuṃ sakkhissasi uttarā’’ti āhaṃsu| so ‘‘na sakkhissāmī’’ti āha| asītiṃ pana sakkhissasīti? na sakkhissāmi, bhanteti| ekaṃ karaḷasataṃ sakkhissasīti? āma, bhante, gaṇhissāmīti| daharabhikkhū karaḷasataṃ bandhitvā tassa sīse ṭhapayiṃsu| so ukkhipitvā nitthunanto gantvā aggisālāya samīpe pātesi| atha naṃ bhikkhū ‘‘kilantarūposi uttarā’’ti āhaṃsu| āma, bhante, daharā bhikkhū maṃ vañcesuṃ, imaṃ ekampi karaḷasataṃ ukkhipituṃ asakkontaṃ maṃ ‘‘paṇṇāsa karaḷe ukkhipāhī’’ti vadiṃsu| āma, uttara, vañcayiṃsu tanti| evaṃ sampadamidaṃ veditabbaṃ| idhāpi tisso sikkhā missikāva kathitā|</p>

<p rend="subhead">5. sekkhasuttavaṇṇanā</p>

<p rend="bodytext" n="86"><hi rend="paranum">86</hi><hi rend="dot">.</hi> pañcame <pb ed="V" n="2.0208"/> <hi rend="bold">ujumaggānusārino</hi>ti ujumaggo vuccati ariyamaggo, taṃ anussarantassa paṭipannakassāti attho| <hi rend="bold">khayasmiṃ paṭhamaṃ ñāṇa</hi>nti paṭhamameva maggañāṇaṃ uppajjati| maggo hi kilesānaṃ khepanato khayo nāma, taṃsampayuttaṃ <pb ed="M" n="2.0216"/> ñāṇaṃ khayasmiṃ ñāṇaṃ nāma| <hi rend="bold">tato</hi> <pb ed="P" n="2.0348"/> <hi rend="bold">aññā anantarā</hi>ti tato catutthamaggañāṇato anantarā aññā uppajjati, arahattaphalaṃ uppajjatīti attho| <hi rend="bold">aññāvimuttassā</hi>ti arahattaphalavimuttiyā vimuttassa| <hi rend="bold">ñāṇaṃ ve hotī</hi>ti paccavekkhaṇañāṇaṃ hoti| iti suttepi gāthāsupi satta sekhā kathitā| avasāne pana khīṇāsavo dassitoti|</p>

<p rend="subhead">6. paṭhamasikkhāsuttavaṇṇanā</p>

<p rend="bodytext" n="87"><hi rend="paranum">87</hi><hi rend="dot">.</hi> chaṭṭhe <hi rend="bold">attakāmā</hi>ti attano hitakāmā| <hi rend="bold">yatthetaṃ sabbaṃ samodhānaṃ gacchatī</hi>ti yāsu sikkhāsu sabbametaṃ diyaḍḍhasikkhāpadasataṃ saṅgahaṃ gacchati| <hi rend="bold">paripūrakārī hotī</hi>ti samattakārī hoti| <hi rend="bold">mattaso kārī</hi>ti pamāṇena kārako, sabbena sabbaṃ kātuṃ na sakkotīti attho| <hi rend="bold">khuddānukhuddakānī</hi>ti cattāri pārājikāni ṭhapetvā sesasikkhāpadāni| tatrāpi saṅghādisesaṃ khuddakaṃ, thullaccayaṃ anukhuddakaṃ nāma| thullaccayañca khuddakaṃ, pācittiyaṃ anukhuddakaṃ nāma, pācittiyañca khuddakaṃ, pāṭidesaniyadukkaṭadubbhāsitāni anukhuddakāni nāma| ime pana aṅguttaramahānikāyavaḷañjanakācariyā ‘‘cattāri pārājikāni ṭhapetvā sesāni sabbānipi khuddānukhuddakānī’’ti vadanti| <hi rend="bold">tāni āpajjatipi vuṭṭhātipī</hi>ti ettha pana khīṇāsavo tāva lokavajjaṃ nāpajjati, paṇṇattivajjameva āpajjati| āpajjanto ca kāyenapi vācāyapi cittenapi āpajjati| kāyena āpajjanto kuṭikārasahaseyyādīni āpajjati, vācāya āpajjanto sañcarittapadasodhammādīni, cittena āpajjanto rūpiyapaṭiggahaṇaṃ āpajjati| sekkhesupi eseva nayo| <hi rend="bold">na hi mettha, bhikkhave, abhabbatā vuttā</hi>ti, bhikkhave, na hi mayā ettha evarūpaṃ āpattiṃ āpajjane ca vuṭṭhāne ca ariyapuggalassa abhabbatā kathitā| <hi rend="bold">ādibrahmacariyakānī</hi>ti <pb ed="P" n="2.0349"/> maggabrahmacariyassa ādibhūtāni cattāri mahāsīlasikkhāpadāni| <hi rend="bold">brahmacariyasāruppānī</hi>ti tāniyeva catumaggabrahmacariyassa sāruppāni anucchavikāni| <hi rend="bold">tatthā</hi>ti tesu sikkhāpadesu| <hi rend="bold">dhuvasīlo</hi>ti nibaddhasīlo| <hi rend="bold">ṭhitasīlo</hi>ti patiṭṭhitasīlo| <hi rend="bold">sotāpanno</hi>ti sotasaṅkhātena <pb ed="V" n="2.0209"/> maggena phalaṃ <pb ed="M" n="2.0217"/> āpanno| <hi rend="bold">avinipātadhammo</hi>ti catūsu apāyesu apatanasabhāvo| <hi rend="bold">niyato</hi>ti sotāpattimagganiyāmena niyato| <hi rend="bold">sambodhiparāyaṇo</hi>ti uparimaggattayasambodhiparāyaṇo|</p>

<p rend="bodytext"><hi rend="bold">tanuttā</hi>ti tanubhāvo| sakadāgāmino hi rāgādayo abbhapaṭalaṃ viya macchikāpattaṃ viya ca tanukā honti, na bahalā| <hi rend="bold">orambhāgiyāna</hi>nti heṭṭhābhāgiyānaṃ| <hi rend="bold">saṃyojanāna</hi>nti bandhanānaṃ| <hi rend="bold">parikkhayā</hi>ti parikkhayena| <hi rend="bold">opapātiko hotī</hi>ti uppannako hoti| <hi rend="bold">tattha parinibbāyī</hi>ti heṭṭhā anotaritvā upariyeva parinibbānadhammo| <hi rend="bold">anāvattidhammo</hi>ti yonigativasena anāgamanadhammo|</p>

<p rend="bodytext"><hi rend="bold">padesaṃ padesakārī</hi>tiādīsu padesakārī puggalo nāma sotāpanno ca sakadāgāmī ca anāgāmī ca, so padesameva sampādeti| paripūrakārī nāma arahā, so paripūrameva sampādeti| <hi rend="bold">avañjhānī</hi>ti atucchāni saphalāni sudrayānīti attho| idhāpi tisso sikkhā missakāva kathitā|</p>

<p rend="subhead">7. dutiyasikkhāsuttavaṇṇanā</p>

<p rend="bodytext" n="88"><hi rend="paranum">88</hi><hi rend="dot">.</hi> sattame <hi rend="bold">kolaṃkolo</hi>ti kulā kulaṃ gamanako| <hi rend="bold">kula</hi>nti cettha bhavo adhippeto, tasmā ‘‘dve vā tīṇi vā kulānī’’ti etthapi dve vā tayo vā bhaveti attho veditabbo| ayañhi dve vā bhave sandhāvati tayo vā, uttamakoṭiyā cha vā| tasmā dve vā tīṇi vā cattāri vā pañca vā cha vāti evamettha vikappo daṭṭhabbo| <hi rend="bold">ekabījī</hi>ti ekasseva bhavassa bījaṃ etassa atthīti ekabījī| <hi rend="bold">uddhaṃsoto</hi>tiādīsu atthi uddhaṃsoto akaniṭṭhagāmī, atthi <pb ed="P" n="2.0350"/> uddhaṃsoto na akaniṭṭhagāmī, atthi na uddhaṃsoto akaniṭṭhagāmī, atthi na uddhaṃsoto na akaniṭṭhagāmī| tattha yo idha anāgāmiphalaṃ patvā avihādīsu nibbatto tattha yāvatāyukaṃ ṭhatvā uparūpari nibbattitvā akaniṭṭhaṃ pāpuṇāti, ayaṃ uddhaṃsoto akaniṭṭhagāmī nāma| yo pana avihādīsu nibbatto tattheva aparinibbāyitvā akaniṭṭhampi appatvā uparimabrahmaloke parinibbāyati, ayaṃ uddhaṃsoto na akaniṭṭhagāmī nāma| yo ito cavitvā <pb ed="M" n="2.0218"/> akaniṭṭheyeva nibbattati, ayaṃ na uddhaṃsoto akaniṭṭhagāmī nāma| yo pana avihādīsu catūsu aññatarasmiṃ nibbattitvā tattheva parinibbāyati, ayaṃ na uddhaṃsoto na akaniṭṭhagāmī nāma|</p>

<p rend="bodytext">yattha <pb ed="V" n="2.0210"/> katthaci uppanno pana sasaṅkhārena sappayogena arahattaṃ patto <hi rend="bold">sasaṅkhāraparinibbāyī</hi> nāma| asaṅkhārena appayogena patto <hi rend="bold">asaṅkhāraparinibbāyī</hi> nāma| yo pana kappasahassāyukesu avihesu nibbattitvā pañcamaṃ kappasataṃ atikkamitvā arahattaṃ patto, ayaṃ <hi rend="bold">upahaccaparinibbāyī</hi> nāma| atappādīsupi eseva nayo| <hi rend="bold">antarāparinibbāyī</hi>ti yo āyuvemajjhaṃ anatikkamitvā parinibbāyati, so tividho hoti| kappasahassāyukesu tāva avihesu nibbattitvā eko nibbattadivaseyeva arahattaṃ pāpuṇāti| no ce nibbattadivase pāpuṇāti, paṭhamassa pana kappasatassa matthake pāpuṇāti, ayaṃ paṭhamo antarāparinibbāyī| aparo evaṃ asakkonto dvinnaṃ kappasatānaṃ matthake pāpuṇāti, ayaṃ dutiyo| aparo evampi asakkonto catunnaṃ kappasatānaṃ matthake pāpuṇāti, ayaṃ tatiyo antarāparinibbāyī| sesaṃ vuttanayameva|</p>

<p rend="bodytext">imasmiṃ pana ṭhāne ṭhatvā catuvīsati sotāpannā, dvādasa sakadāgāmino, aṭṭhacattālīsa anāgāmino, dvādasa ca arahanto kathetabbā| imasmiṃ hi sāsane saddhādhuraṃ paññādhuranti <pb ed="P" n="2.0351"/> dve dhurāni, dukkhapaṭipadādandhābhiññādayo catasso paṭipadā| tattheko saddhādhurena abhinivisitvā sotāpattiphalaṃ patvā ekameva bhavaṃ nibbattitvā dukkhassantaṃ karoti, ayameko ekabījī| so paṭipadāvasena catubbidho hoti| yathā cesa, evaṃ paññādhurena abhiniviṭṭhopīti aṭṭha ekabījino| tathā kolaṃkolā sattakkhattuparamā cāti ime <hi rend="bold">catuvīsati sotāpannā</hi> nāma| tīsu pana vimokkhesu suññatavimokkhena sakadāgāmibhūmiṃ pattā catunnaṃ paṭipadānaṃ vasena cattāro sakadāgāmino, tathā animittavimokkhena pattā cattāro, appaṇihitavimokkhena pattā cattāroti ime <hi rend="bold">dvādasa sakadāgāmino</hi>| avihesu pana tayo antarāparinibbāyino, eko upahaccaparinibbāyī, eko uddhaṃsoto akaniṭṭhagāmīti pañca anāgāmino, te asaṅkhāraparinibbāyino pañca, sasaṅkhāraparinibbāyino pañcāti dasa honti, tathā atappādīsu| akaniṭṭhesu pana uddhaṃsoto natthi<pb ed="M" n="2.0219"/>, tasmā tattha cattāro sasaṅkhāraparinibbāyī, cattāro asaṅkhāraparinibbāyīti aṭṭha, ime <hi rend="bold">aṭṭhacattālīsa anāgāmino</hi>| yathā pana sakadāgāmino, tatheva <hi rend="bold">arahantopi dvādasa</hi> veditabbā| idhāpi tisso sikkhā missikāva kathitā|</p>

<p rend="subhead">8. tatiyasikkhāsuttavaṇṇanā</p>

<p rend="bodytext" n="89"><hi rend="paranum">89</hi><hi rend="dot">.</hi> aṭṭhame <pb ed="V" n="2.0211"/> <hi rend="bold">taṃ vā pana anabhisambhavaṃ appaṭivijjha</hi>nti taṃ arahattaṃ apāpuṇanto appaṭivijjhanto| iminā nayena sabbaṭṭhānesu attho veditabbo| idhāpi tisso sikkhā missikāva kathitā| navamaṃ uttānatthameva| idhāpi tisso sikkhā missikāva kathitā|</p>

<p rend="subhead">10. dutiyasikkhattayasuttavaṇṇanā</p>

<p rend="bodytext" n="91"><hi rend="paranum">91</hi><hi rend="dot">.</hi> dasame <hi rend="bold">āsavānaṃ khayā</hi>ti ettha arahattamaggo adhipaññāsikkhā nāma| phalaṃ pana sikkhitasikkhassa uppajjanato sikkhāti na vattabbaṃ|</p>

<p rend="bodytext"><hi rend="bold">yathā</hi> <pb ed="P" n="2.0352"/> <hi rend="bold">pure tathā pacchā</hi>ti yathā paṭhamaṃ tīsu sikkhāsu sikkhati, pacchā tatheva sikkhatīti attho| dutiyapadepi eseva nayo| <hi rend="bold">yathā adho tathā uddha</hi>nti yathā heṭṭhimakāyaṃ asubhavasena passati, uparimakāyampi tatheva pharati| dutiyapadepi eseva nayo| <hi rend="bold">yathā divā tathā ratti</hi>nti yathā divā tisso sikkhā sikkhati, rattimpi tatheva sikkhatīti attho| <hi rend="bold">abhibhuyya disā sabbā</hi>ti sabbā disā ārammaṇavasena abhibhavitvā| <hi rend="bold">appamāṇasamādhinā</hi>ti arahattamaggasamādhinā|</p>

<p rend="bodytext"><hi rend="bold">sekkha</hi>nti sikkhamānaṃ sakaraṇīyaṃ| <hi rend="bold">paṭipada</hi>nti paṭipannakaṃ| <hi rend="bold">saṃsuddhacāriya</hi>nti saṃsuddhacaraṇaṃ parisuddhasīlaṃ| <hi rend="bold">sambuddha</hi>nti catusaccabuddhaṃ| <hi rend="bold">dhīraṃ paṭipadantagu</hi>nti khandhadhīrāyatanadhīravasena dhīraṃ dhitisampannaṃ paṭipattiyā antaṃ gataṃ| <hi rend="bold">viññāṇassā</hi>ti carimakaviññāṇassa| <hi rend="bold">taṇhākkhayavimuttino</hi>ti taṇhākkhayavimuttisaṅkhātāya arahattaphalavimuttiyā samannāgatassa| <hi rend="bold">pajjotasseva nibbāna</hi>nti padīpanibbānaṃ viya| <hi rend="bold">vimokkho hoti cetaso</hi>ti cittassa vimutti vimuccanā appavattibhāvo hoti| taṇhākkhayavimuttino hi khīṇāsavassa carimakaviññāṇanirodhena <pb ed="M" n="2.0220"/> parinibbānaṃ viya cetaso vimokkho hoti, na gataṭṭhānaṃ paññāyati, apaṇṇattikabhāvūpagamoyeva hotīti attho|</p>

<p rend="subhead">11. saṅkavāsuttavaṇṇanā</p>

<p rend="bodytext" n="92"><hi rend="paranum">92</hi><hi rend="dot">.</hi> ekādasame <pb ed="V" n="2.0212"/> <hi rend="bold">saṅkavā nāma kosalānaṃ nigamo</hi>ti <hi rend="bold">saṅkavā</hi>ti evaṃnāmako kosalaraṭṭhe nigamo| <hi rend="bold">āvāsiko</hi>ti bhārahāro nave āvāse samuṭṭhāpeti, purāṇe paṭijaggati| <hi rend="bold">sikkhāpadapaṭisaṃyuttāyā</hi>ti sikkhāsaṅkhātehi padehi paṭisaṃyuttāya, tīhi sikkhāhi samannāgatāyāti attho| <hi rend="bold">sandassetī</hi>ti <pb ed="P" n="2.0353"/> sammukhe viya katvā dasseti| <hi rend="bold">samādapetī</hi>ti gaṇhāpeti| <hi rend="bold">samuttejetī</hi>ti samussāheti| <hi rend="bold">sampahaṃsetī</hi>ti paṭiladdhaguṇehi vaṇṇaṃ kathento vodāpeti| <hi rend="bold">adhisallikhate</hi>ti ativiya sallikhati, ativiya sallikhitaṃ katvā saṇhaṃ saṇhaṃ kathetīti attho|</p>

<p rend="bodytext"><hi rend="bold">accayo</hi>ti aparādho| <hi rend="bold">maṃ accagamā</hi>ti maṃ atikkamma adhibhavitvā pavatto| <hi rend="bold">ahudeva akkhantī</hi>ti ahosiyeva anadhivāsanā| <hi rend="bold">ahu appaccayo</hi>ti ahosi atuṭṭhākāro| <hi rend="bold">paṭiggaṇhātū</hi>ti khamatu| <hi rend="bold">āyatiṃ saṃvarāyā</hi>ti anāgate saṃvaratthāya, puna evarūpassa aparādhassa dosassa khalitassa vā akaraṇatthāyāti attho| <hi rend="bold">tagghā</hi>ti ekaṃsena| <hi rend="bold">yathādhammaṃ paṭikarosī</hi>ti yathā dhammo ṭhito, tathā karosi, khamāpesīti vuttaṃ hoti| <hi rend="bold">taṃ te mayaṃ paṭiggaṇhāmā</hi>ti taṃ tava aparādhaṃ mayaṃ khamāma| <hi rend="bold">vuddhihesā, kassapa, ariyassa vinaye</hi>ti esā kassapa buddhassa bhagavato sāsane vuddhi nāma| katamā? yāyaṃ accayaṃ accayato disvā yathādhammaṃ paṭikaritvā āyatiṃ saṃvarāpajjanā| desanaṃ pana puggalādhiṭṭhānaṃ karonto ‘‘yo accayaṃ accayato disvā yathādhammaṃ paṭikaroti, āyatiṃ saṃvaraṃ āpajjatī’’ti āha| <hi rend="bold">na sikkhākāmo</hi>ti tisso sikkhā na kāmeti na pattheti na piheti| <hi rend="bold">sikkhāsamādānassā</hi>ti sikkhāparipūraṇassa| <hi rend="bold">na vaṇṇavādī</hi>ti guṇaṃ na katheti| <hi rend="bold">kālenā</hi>ti yuttappayuttakālena| sesamettha uttānatthamevāti|</p>

<trailer rend="centre">samaṇavaggo catuttho|</trailer>
</div>

<div id="an3_2_5" n="an3_2_5" type="vagga">
<head rend="chapter"><readunit id="a3-10">(10) 5. loṇakapallavaggo</readunit></head>

<p rend="subhead">1. accāyikasuttavaṇṇanā</p>

<p rend="bodytext" n="93"><hi rend="paranum">93</hi><hi rend="dot">.</hi> pañcamassa <pb ed="V" n="2.0213"/><pb ed="M" n="2.0221"/><pb ed="P" n="2.0354"/> paṭhame <hi rend="bold">accāyikānī</hi>ti atipātikāni| <hi rend="bold">karaṇīyānī</hi>ti avassakiccāni| yañhi na avassaṃ kātabbaṃ, taṃ kiccanti vuccati| avassaṃ kātabbaṃ karaṇīyaṃ nāma| <hi rend="bold">sīghaṃ sīgha</hi>nti vegena vegena| <hi rend="bold">tassa kho ta</hi>nti ettha <hi rend="bold">ta</hi>nti nipātamattaṃ| <hi rend="bold">natthi sā iddhi vā ānubhāvo vā</hi>ti sā vā iddhi so vā ānubhāvo natthi| <hi rend="bold">uttarasve</hi>ti tatiyadivase| <hi rend="bold">utupariṇāminī</hi>ti laddhutupariṇāmāni hutvā| <hi rend="bold">jāyantipī</hi>ti tatiyadivase nikkhantasetaṅkurāni honti, sattāhe patte nīlaṅkurāni honti| <hi rend="bold">gabbhīnipi hontī</hi>ti diyaḍḍhamāsaṃ patvā gahitagabbhāni honti| <hi rend="bold">paccantipī</hi>ti tayo māse patvā paccanti| idāni yasmā buddhānaṃ gahapatikena vā sassehi vā attho natthi, sāsane pana tappaṭirūpakaṃ puggalaṃ vā atthaṃ vā dassetuṃ taṃ taṃ opammaṃ āharanti| tasmā yamatthaṃ dassetukāmena etaṃ ābhataṃ, taṃ dassento <hi rend="bold">evameva kho</hi>tiādimāha| taṃ atthato uttānameva| sikkhā pana idhāpi missikā eva kathitā|</p>

<p rend="subhead">2. pavivekasuttavaṇṇanā</p>

<p rend="bodytext" n="94"><hi rend="paranum">94</hi><hi rend="dot">.</hi> dutiye <hi rend="bold">cīvarapaviveka</hi>nti cīvaraṃ nissāya uppajjanakakilesehi vivittabhāvaṃ| sesadvayepi eseva nayo| <hi rend="bold">sāṇānī</hi>ti sāṇavākacelāni| <hi rend="bold">masāṇānī</hi>ti missakacelāni| <hi rend="bold">chavadussānī</hi>ti matasarīrato chaḍḍitavatthāni, erakatiṇādīni vā ganthetvā katanivāsanāni| <hi rend="bold">paṃsukūlānī</hi>ti pathaviyaṃ chaḍḍitanantakāni| <hi rend="bold">tirīṭānī</hi>ti rukkhatacavatthāni| <hi rend="bold">ajinānī</hi>ti <pb ed="P" n="2.0355"/> ajinamigacammāni| <hi rend="bold">ajinakkhipa</hi>nti tadeva majjhe phālitaṃ, sahakhurakantipi vadanti| <hi rend="bold">kusacīra</hi>nti kusatiṇāni ganthetvā katacīraṃ| <hi rend="bold">vākacīraphalakacīresu</hi>pi eseva nayo| <hi rend="bold">kesakambala</hi>nti manussakesehi katakambalaṃ| <hi rend="bold">vālakambala</hi>nti assavālādīhi katakambalaṃ| <hi rend="bold">ulūkapakkhika</hi>nti ulūkapattāni ganthetvā katanivāsanaṃ|</p>

<p rend="bodytext"><hi rend="bold">sākabhakkhā</hi>ti <pb ed="V" n="2.0214"/><pb ed="M" n="2.0222"/> allasākabhakkhā| <hi rend="bold">sāmākabhakkhā</hi>ti sāmākataṇḍulabhakkhā| <hi rend="bold">nīvārā</hi>dīsu <hi rend="bold">nīvārā</hi> nāma araññe sayaṃ jātavīhijāti| <hi rend="bold">daddula</hi>nti cammakārehi cammaṃ likhitvā chaḍḍitakasaṭaṃ| <hi rend="bold">haṭaṃ</hi> vuccati silesopi sevālopi kaṇikārādirukkhaniyyāsopi| <hi rend="bold">kaṇa</hi>nti kuṇḍakaṃ| <hi rend="bold">ācāmo</hi>ti bhattukkhalikāya laggo jhāmodano| taṃ chaḍḍitaṭṭhāne gahetvā khādanti, odanakañjiyantipi vadanti| <hi rend="bold">piññākā</hi>dayo pākaṭāva| <hi rend="bold">pavattaphalabhojī</hi>ti patitaphalabhojī| <hi rend="bold">bhusāgāra</hi>nti khalasālaṃ|</p>

<p rend="bodytext"><hi rend="bold">sīlavā</hi>ti catupārisuddhisīlena samannāgato| <hi rend="bold">dussīlyañcassa pahīnaṃ hotī</hi>ti pañca dussīlyāni pahīnāni honti| <hi rend="bold">sammādiṭṭhiko</hi>ti yāthāvadiṭṭhiko| <hi rend="bold">micchādiṭṭhī</hi>ti ayāthāvadiṭṭhi| <hi rend="bold">āsavā</hi>ti cattāro āsavā| <hi rend="bold">aggappatto</hi>ti sīlaggappatto| <hi rend="bold">sārappatto</hi>ti sīlasāraṃ patto| <hi rend="bold">suddho</hi>ti parisuddho| <hi rend="bold">sāre patiṭṭhito</hi>ti sīlasamādhipaññāsāre patiṭṭhito|</p>

<p rend="bodytext"><hi rend="bold">seyyathāpī</hi>ti yathā nāma| <hi rend="bold">sampanna</hi>nti <pb ed="P" n="2.0356"/> paripuṇṇaṃ paripakkasālibharitaṃ| <hi rend="bold">saṅgharāpeyyā</hi>ti saṅkaḍḍhāpeyya| <hi rend="bold">ubbahāpeyyā</hi>ti khalaṭṭhānaṃ āharāpeyya| <hi rend="bold">bhusika</hi>nti bhusaṃ| <hi rend="bold">koṭṭāpeyyā</hi>ti udukkhale pakkhipāpetvā musalehi paharāpeyya| <hi rend="bold">aggappattānī</hi>ti taṇḍulaggaṃ pattāni| <hi rend="bold">sārappattā</hi>dīsupi eseva nayo| sesaṃ uttānameva| yaṃ panettha ‘‘dussīlyañcassa pahīnaṃ micchādiṭṭhi cassa pahīnā’’ti vuttaṃ, taṃ sotāpattimaggena pahīnabhāvaṃ sandhāya vuttanti veditabbaṃ|</p>

<p rend="subhead">3. saradasuttavaṇṇanā</p>

<p rend="bodytext" n="95"><hi rend="paranum">95</hi><hi rend="dot">.</hi> tatiye <hi rend="bold">viddhe</hi>ti valāhakavigamena dūrībhūte| <hi rend="bold">deve</hi>ti ākāse| <hi rend="bold">abhivihaccā</hi>ti abhivihanitvā| <hi rend="bold">yato</hi>ti yasmiṃ kāle| <hi rend="bold">viraja</hi>nti rāgarajādirahitaṃ| tesaṃyeva malānaṃ vigatattā <hi rend="bold">vītamalaṃ| dhammacakkhu</hi>nti catusaccadhammapariggāhakaṃ sotāpattimaggacakkhuṃ| <hi rend="bold">natthi taṃ saṃyojana</hi>nti duvidhamevassa saṃyojanaṃ natthi, itarampi pana puna imaṃ lokaṃ ānetuṃ asamatthatāya natthīti vuttaṃ| imasmiṃ sutte jhānānāgāmī nāma kathitoti|</p>

<p rend="subhead">4. parisāsuttavaṇṇanā</p>

<p rend="bodytext" n="96"><hi rend="paranum">96</hi><hi rend="dot">.</hi> catutthe <pb ed="V" n="2.0215"/> <hi rend="bold">na bāhulikā hontī</hi>ti paccayabāhullikā na honti| <hi rend="bold">na sāthalikā</hi>ti tisso sikkhā sithilaṃ katvā na gaṇhanti| <hi rend="bold">okkamane nikkhittadhurā</hi>ti <pb ed="M" n="2.0223"/> okkamanaṃ vuccati avagamanaṭṭhena pañca nīvaraṇāni, tesu nikkhittadhurā| <hi rend="bold">paviveke pubbaṅgamā</hi>ti kāyacittupadhivivekasaṅkhāte tividhepi viveke pubbaṅgamā| <hi rend="bold">vīriyaṃ ārabhantī</hi>ti duvidhampi vīriyaṃ paggaṇhanti| <hi rend="bold">appattassā</hi>ti jhānavipassanāmaggaphalasaṅkhātassa appattavisesassa| sesapadadvayepi eseva nayo| <hi rend="bold">pacchimā</hi> <pb ed="P" n="2.0357"/> <hi rend="bold">janatā</hi>ti saddhivihārikantevāsikādayo| <hi rend="bold">diṭṭhānugatiṃ āpajjatī</hi>ti ācariyupajjhāyehi kataṃ anukaroti| yaṃ tāya janatāya ācariyupajjhāyesu diṭṭhaṃ, tassa anugatiṃ āpajjati nāma| <hi rend="bold">ayaṃ vuccati, bhikkhave, aggavatī parisā</hi>ti, bhikkhave, ayaṃ parisā aggapuggalavatī nāma vuccati|</p>

<p rend="bodytext"><hi rend="bold">bhaṇḍanajātā</hi>ti jātabhaṇḍanā| <hi rend="bold">kalahajātā</hi>ti jātakalahā| bhaṇḍananti cettha kalahassa pubbabhāgo, hatthaparāmāsādivasena vītikkamo kalaho nāma| <hi rend="bold">vivādāpannā</hi>ti viruddhavādaṃ āpannā| <hi rend="bold">mukhasattīhī</hi>ti guṇavijjhanaṭṭhena pharusā vācā ‘‘mukhasattiyo’’ti vuccanti, tāhi mukhasattīhi| <hi rend="bold">vitudantā viharantī</hi>ti vijjhantā vicaranti|</p>

<p rend="bodytext"><hi rend="bold">samaggā</hi>ti sahitā| <hi rend="bold">sammodamānā</hi>ti samappavattamodā| <hi rend="bold">khīrodakībhūtā</hi>ti khīrodakaṃ viya bhūtā| <hi rend="bold">piyacakkhūhī</hi>ti upasantehi mettacakkhūhi| <hi rend="bold">pīti jāyatī</hi>ti pañcavaṇṇā pīti uppajjati| <hi rend="bold">kāyo passambhatī</hi>ti nāmakāyopi rūpakāyopi vigatadaratho hoti| <hi rend="bold">passaddhakāyo</hi>ti asāraddhakāyo| <hi rend="bold">sukhaṃ vediyatī</hi>ti kāyikacetasikasukhaṃ vediyati| <hi rend="bold">samādhiyatī</hi>ti ārammaṇe sammā ṭhapīyati|</p>

<p rend="bodytext"><hi rend="bold">thullaphusitake</hi>ti mahāphusitake| <hi rend="bold">pabbatakandarapadarasākhā</hi>ti ettha <hi rend="bold">kandaro</hi> nāma ‘‘ka’’nti laddhanāmena udakena dārito udakabhinno pabbatappadeso, yo ‘‘nitambho’’tipi ‘‘nadikuñjo’’tipi vuccati| <hi rend="bold">padaraṃ</hi> nāma aṭṭha māse deve avassante phalito bhūmippadeso| <hi rend="bold">sākhā</hi>ti kusobbhagāminiyo khuddakamātikāyo| <hi rend="bold">kusobbhā</hi>ti khuddakāvāṭā| <hi rend="bold">mahāsobbhā</hi>ti mahāāvāṭā| <hi rend="bold">kunnadiyo</hi>ti khuddakanadiyo| <hi rend="bold">mahānadiyo</hi>ti <pb ed="P" n="2.0358"/> gaṅgāyamunādikā mahāsaritā|</p>

<p rend="subhead">5-7. paṭhamājānīyasuttādivaṇṇanā</p>

<p rend="bodytext" n="97-99"><hi rend="paranum">97-99</hi><hi rend="dot">.</hi> pañcame <pb ed="V" n="2.0216"/><pb ed="M" n="2.0224"/> <hi rend="bold">aṅgehī</hi>ti guṇaṅgehi| <hi rend="bold">rājāraho</hi>ti rañño araho anucchaviko| <hi rend="bold">rājabhoggo</hi>ti rañño upabhogabhūto| <hi rend="bold">rañño aṅga</hi>nti rañño hatthapādādiaṅgasamatāya aṅganteva saṅkhaṃ gacchati| <hi rend="bold">vaṇṇasampanno</hi>ti sarīravaṇṇena sampanno| <hi rend="bold">balasampanno</hi>ti kāyabalena sampanno| <hi rend="bold">āhuneyyo</hi>ti āhutisaṅkhātaṃ piṇḍapātaṃ paṭiggahetuṃ yutto| <hi rend="bold">pāhuneyyo</hi>ti pāhunakabhattassa anucchaviko| <hi rend="bold">dakkhiṇeyyo</hi>ti dasavidhadānavatthupariccāgavasena saddhādānasaṅkhātāya dakkhiṇāya anucchaviko| <hi rend="bold">añjalikaraṇīyo</hi>ti añjalipaggahaṇassa anucchaviko| <hi rend="bold">anuttaraṃ puññakkhettaṃ lokassā</hi>ti sabbalokassa asadisaṃ puññaviruhanaṭṭhānaṃ|</p>

<p rend="bodytext"><hi rend="bold">vaṇṇasampanno</hi>ti guṇavaṇṇena sampanno| <hi rend="bold">balasampanno</hi>ti vīriyabalena sampanno| <hi rend="bold">javasampanno</hi>ti ñāṇajavena sampanno| <hi rend="bold">thāmavā</hi>ti ñāṇathāmena samannāgato| <hi rend="bold">daḷhaparakkamo</hi>ti thiraparakkamo| <hi rend="bold">anikkhittadhuro</hi>ti aṭṭhapitadhuro paggahitadhuro, aggaphalaṃ arahattaṃ appatvā vīriyadhuraṃ na nikkhipissāmīti evaṃ paṭipanno| imasmiṃ sutte catusaccavasena sotāpattimaggo, sotāpattimaggena ca ñāṇajavasampannatā kathitāti| chaṭṭhe tīṇi ca maggāni tīṇi ca phalāni, tīhi maggaphalehi ca ñāṇajavasampannatā kathitā| sattame arahattaphalaṃ, arahattaphaleneva ca maggakiccaṃ kathitaṃ| phalaṃ pana javitajavena uppajjanato javoti ca vattuṃ vaṭṭati|</p>

<p rend="subhead">8. potthakasuttavaṇṇanā</p>

<p rend="bodytext" n="100"><hi rend="paranum">100</hi><hi rend="dot">.</hi> aṭṭhame <pb ed="P" n="2.0359"/> <hi rend="bold">navo</hi>ti karaṇaṃ upādāya vuccati| <hi rend="bold">potthako</hi>ti vākamayavatthaṃ| <hi rend="bold">majjhimo</hi>ti paribhogamajjhimo| <hi rend="bold">jiṇṇo</hi>ti paribhogajiṇṇo| <hi rend="bold">ukkhaliparimajjana</hi>nti ukkhaliparipuñchanaṃ <hi rend="bold">dussīlo</hi>ti nissīlo| <hi rend="bold">dubbaṇṇatāyā</hi>ti guṇavaṇṇābhāvena dubbaṇṇatāya| <hi rend="bold">diṭṭhānugatiṃ āpajjantī</hi>ti tena kataṃ anukaronti| <hi rend="bold">na mahapphalaṃ hotī</hi>ti vipākaphalena mahapphalaṃ na hoti| <hi rend="bold">na mahānisaṃsa</hi>nti vipākānisaṃseneva na mahānisaṃsaṃ| <hi rend="bold">appagghatāyā</hi>ti <pb ed="M" n="2.0225"/> vipākagghena appagghatāya| <hi rend="bold">kāsikaṃ vattha</hi>nti tīhi kappāsaṃsūhi suttaṃ kantitvā katavatthaṃ, tañca kho kāsiraṭṭheyeva uṭṭhitaṃ| sesaṃ uttānameva| sīlaṃ panettha missakaṃ kathitanti|</p>

<p rend="subhead">9. loṇakapallasuttavaṇṇanā</p>

<p rend="bodytext" n="101"><hi rend="paranum">101</hi><hi rend="dot">.</hi> navame <pb ed="V" n="2.0217"/> <hi rend="bold">yathā yathāya</hi>nti yathā yathā ayaṃ| <hi rend="bold">tathā tathā ta</hi>nti tathā tathā taṃ kammaṃ| idaṃ vuttaṃ hoti – yo evaṃ vadeyya – ‘‘yathā yathā kammaṃ karoti, tathā tathāssa vipākaṃ paṭisaṃvediyateva| na hi sakkā katassa kammassa vipākaṃ paṭisedhetuṃ| tasmā yattakaṃ kammaṃ karoti, tattakassa vipākaṃ paṭisaṃvediyatevā’’ti| <hi rend="bold">evaṃ santa</hi>nti evaṃ sante| <hi rend="bold">brahmacariyavāso na hotī</hi>ti yaṃ maggabhāvanato pubbe upapajjavedanīyaṃ kammaṃ kataṃ, tassa avassaṃ paṭisaṃvedanīyattā brahmacariyaṃ vutthampi avutthameva hoti| <hi rend="bold">okāso na paññāyati sammā dukkhassa antakiriyāyā</hi>ti yasmā ca evaṃ sante tena kammāyūhanañceva vipākānubhavanā ca hoti, tasmā hetunā nayena vaṭṭadukkhassa antakiriyāya okāso na paññāyati nāma|</p>

<p rend="bodytext"><hi rend="bold">yathā yathā vedanīya</hi>nti yena yenākārena veditabbaṃ| <hi rend="bold">tathā</hi> <pb ed="P" n="2.0360"/> <hi rend="bold">tathāssa vipākaṃ paṭisaṃvediyatī</hi>ti tena tenākārena assa vipākaṃ paccanubhoti| idaṃ vuttaṃ hoti – yadetaṃ sattasu javanesu paṭhamajavanakammaṃ sati paccaye vipākavāraṃ labhantameva diṭṭhadhammavedanīyaṃ hoti, asati ahosikammaṃ nāma| yañca sattamajavanakammaṃ sati paccaye upapajjavedanīyaṃ hoti, asati ahosikammaṃ nāma| yañca majjhe pañcajavanakammaṃ yāva saṃsārappavatti, tāva aparapariyāyavedanīyaṃ nāma hoti| etesu ākāresu yena yenākārena veditabbaṃ kammaṃ ayaṃ puriso karoti, tena tenevassa vipākaṃ paṭisaṃvediyati nāma| aṭṭhakathāyañhi laddhavipākavārameva kammaṃ yathāvedanīyaṃ kammaṃ nāmāti vuttaṃ| <hi rend="bold">evaṃ santaṃ, bhikkhave, brahmacariyavāso hotī</hi>ti kammakkhayakarassa brahmacariyassa khepetabbakammasambhavato vāso nāma hoti, vutthaṃ suvutthameva hotīti <pb ed="M" n="2.0226"/> attho| <hi rend="bold">okāso paññāyati sammā dukkhassa antakiriyāyā</hi>ti yasmā evaṃ sante tena tena maggena abhisaṅkhāraviññāṇassa nirodhena tesu tesu bhavesu āyatiṃ vaṭṭadukkhaṃ na uppajjati, tasmā okāso paññāyati sammā dukkhassa antakiriyāya|</p>

<p rend="bodytext">idāni taṃ yathāvedanīyakammasabhāvaṃ dassento <hi rend="bold">idha, bhikkhave, ekaccassā</hi>tiādimāha| tattha <hi rend="bold">appamattaka</hi>nti parittaṃ thokaṃ mandaṃ lāmakaṃ| <hi rend="bold">tādisaṃyevā</hi>ti taṃsarikkhakameva| <hi rend="bold">diṭṭhadhammavedanīya</hi>nti tasmiṃ kammeyeva diṭṭhadhamme vipaccitabbaṃ vipākavāraṃ labhantaṃ diṭṭhadhammavedanīyaṃ hoti| <hi rend="bold">nāṇupi khāyatī</hi>ti dutiye attabhāve aṇupi na khāyati, aṇumattampi dutiye attabhāve <pb ed="V" n="2.0218"/> vipākaṃ na detīti attho| <hi rend="bold">bahudevā</hi>ti <pb ed="P" n="2.0361"/> bahukaṃ pana vipākaṃ kimeva dassatīti adhippāyo| <hi rend="bold">abhāvitakāyo</hi>tiādīhi kāyabhāvanārahito vaṭṭagāmī puthujjano dassito| <hi rend="bold">paritto</hi>ti parittaguṇo| <hi rend="bold">appātumo</hi>ti ātumā vuccati attabhāvo, tasmiṃ mahantepi guṇaparittatāya appātumoyeva| <hi rend="bold">appadukkhavihārī</hi>ti appakenapi pāpena dukkhavihārī| <hi rend="bold">bhāvitakāyo</hi>tiādīhi khīṇāsavo dassito| so hi kāyānupassanāsaṅkhātāya kāyabhāvanāya bhāvitakāyo nāma| kāyassa vā vaḍḍhitattā bhāvitakāyo| <hi rend="bold">bhāvitasīlo</hi>ti vaḍḍhitasīlo| sesapadadvayepi eseva nayo| pañcadvārabhāvanāya vā bhāvitakāyo| etena indriyasaṃvarasīlaṃ vuttaṃ, bhāvitasīloti iminā sesāni tīṇi sīlāni| <hi rend="bold">aparitto</hi>ti na parittaguṇo| <hi rend="bold">mahatto</hi>ti attabhāve parittepi guṇamahantatāya mahatto| <hi rend="bold">appamāṇavihārī</hi>ti khīṇāsavassetaṃ nāmameva| so hi pamāṇakarānaṃ rāgādīnaṃ abhāvena appamāṇavihārī nāma|</p>

<p rend="bodytext"><hi rend="bold">paritte</hi>ti khuddake| <hi rend="bold">udakamallake</hi>ti udakasarāve| <hi rend="bold">orabbhiko</hi>ti urabbhasāmiko| <hi rend="bold">urabbhaghātako</hi>ti sūnakāro| <hi rend="bold">jāpetuṃ vā</hi>ti dhanajāniyā jāpetuṃ| jhāpetuntipi pāṭho, ayamevattho| <hi rend="bold">yathāpaccayaṃ vā kātu</hi>nti yathā icchati, tathā kātuṃ| <hi rend="bold">urabbhadhana</hi>nti eḷakagghanakamūlaṃ| so panassa sace icchati, deti| no ce icchati, gīvāyaṃ gahetvā <pb ed="M" n="2.0227"/> nikkaḍḍhāpeti| sesaṃ <pb ed="P" n="2.0362"/> vuttanayeneva veditabbaṃ| imasmiṃ pana sutte vaṭṭavivaṭṭaṃ kathitanti|</p>

<p rend="subhead">10. paṃsudhovakasuttavaṇṇanā</p>

<p rend="bodytext" n="102"><hi rend="paranum">102</hi><hi rend="dot">.</hi> dasame <hi rend="bold">dhovatī</hi>ti vikkhāleti| <hi rend="bold">sandhovatī</hi>ti suṭṭhu dhovati, punappunaṃ dhovati| <hi rend="bold">niddhovatī</hi>ti niggaṇhitvā dhovati| <hi rend="bold">aniddhantakasāva</hi>nti anīhatadosaṃ anapanītakasāvaṃ| <hi rend="bold">pabhaṅgū</hi>ti pabhijjanasabhāvaṃ, adhikaraṇīyaṃ ṭhapetvā muṭṭhikāya pahaṭamattaṃ bhijjati| <hi rend="bold">paṭṭikāyā</hi>ti suvaṇṇapaṭṭakāya| <hi rend="bold">gīveyyake</hi>ti gīvālaṅkāre|</p>

<p rend="bodytext"><hi rend="bold">adhicitta</hi>nti samathavipassanācittaṃ| <hi rend="bold">anuyuttassā</hi>ti bhāventassa| <hi rend="bold">sacetaso</hi>ti cittasampanno| <hi rend="bold">dabbajātiko</hi>ti paṇḍitajātiko| <hi rend="bold">kāmavitakkā</hi>dīsu kāme ārabbha uppanno vitakko kāmavitakko| byāpādavihiṃsasampayuttā vitakkā byāpādavihiṃsavitakkā nāma| ñātivitakkādīsu ‘‘amhākaṃ ñātakā bahū puññavantā’’tiādinā nayena ñātake ārabbha uppanno <pb ed="V" n="2.0219"/> vitakko <hi rend="bold">ñātivitakko</hi>| ‘‘asuko janapado khemo subhikkho’’tiādinā nayena janapadamārabbha uppanno vitakko <hi rend="bold">janapadavitakko</hi>| ‘‘aho vata maṃ pare na avajāneyyu’’nti evaṃ uppanno vitakko <hi rend="bold">anavaññattipaṭisaṃyutto vitakko</hi> nāma| <hi rend="bold">dhammavitakkāvasissantī</hi>ti dhammavitakkā nāma dasavipassanupakkilesavitakkā| <hi rend="bold">so hoti samādhi na ceva santo</hi>ti so avasiṭṭhadhammavitakko vipassanāsamādhi avūpasantakilesattā santo na hoti| <hi rend="bold">na paṇīto</hi>ti na atappako| <hi rend="bold">nappaṭippassaddhiladdho</hi>ti <pb ed="P" n="2.0363"/> na kilesapaṭippassaddhiyā laddho| <hi rend="bold">na ekodibhāvādhigato</hi>ti na ekaggabhāvappatto| <hi rend="bold">sasaṅkhāraniggayhavāritagato</hi>ti sasaṅkhārena sappayogena kilese niggaṇhitvā vāretvā vārito, na kilesānaṃ chinnante uppanno, kilese pana vāretvā uppanno|</p>

<p rend="bodytext"><hi rend="bold">hoti</hi> <pb ed="M" n="2.0228"/> <hi rend="bold">so, bhikkhave, samayo</hi>ti ettha samayo nāma utusappāyaṃ āhārasappāyaṃ senāsanasappāyaṃ puggalasappāyaṃ dhammassavanasappāyanti imesaṃ pañcannaṃ sappāyānaṃ paṭilābhakālo| <hi rend="bold">yaṃ taṃ citta</hi>nti yasmiṃ samaye taṃ vipassanācittaṃ| <hi rend="bold">ajjhattaṃyeva santiṭṭhatī</hi>ti attaniyeva tiṭṭhati| niyakajjhattañhi idha ajjhattaṃ nāma| gocarajjhattampi vaṭṭati| puthuttārammaṇaṃ pahāya ekasmiṃ nibbānagocareyeva tiṭṭhatīti vuttaṃ hoti| <hi rend="bold">sannisīdatī</hi>ti suṭṭhu nisīdati| <hi rend="bold">ekodi hotī</hi>ti ekaggaṃ hoti| <hi rend="bold">samādhiyatī</hi>ti sammā ādhiyati| <hi rend="bold">santo</hi>tiādīsu paccanīkakilesavūpasamena <hi rend="bold">santo</hi>| atappakaṭṭhena <hi rend="bold">paṇīto</hi>| kilesapaṭippassaddhiyā laddhattā <hi rend="bold">paṭippassaddhaladdho</hi>| ekaggabhāvaṃ gatattā <hi rend="bold">ekodibhāvādhigato</hi>| kilesānaṃ chinnante uppannattā na sappayogena kilese niggaṇhitvā vāretvā vāritoti <hi rend="bold">na sasaṅkhāraniggayhavāritagato</hi>| ettāvatā ayaṃ bhikkhu vivaṭṭetvā arahattaṃ patto nāma hoti|</p>

<p rend="bodytext">idāni khīṇāsavassa sato abhiññāpaṭipadaṃ dassento <hi rend="bold">yassa yassa cā</hi>tiādimāha| tattha <hi rend="bold">abhiññā sacchikaraṇīyassā</hi>ti abhijānitvā paccakkhaṃ kātabbassa| <hi rend="bold">sati satiāyatane</hi>ti pubbahetusaṅkhāte ceva idāni ca paṭiladdhabbe abhiññāpādakajjhānādibhede ca sati satikāraṇe| vitthārato <pb ed="P" n="2.0364"/> pana ayaṃ abhiññākathā visuddhimagge (visuddhi. 2.365 ādayo) vuttanayeneva veditabbā| <hi rend="bold">āsavānaṃ khayā</hi>tiādi cettha phalasamāpattivasena vuttanti veditabbaṃ|</p>

<p rend="subhead">11. nimittasuttavaṇṇanā</p>

<p rend="bodytext" n="103"><hi rend="paranum">103</hi><hi rend="dot">.</hi> ekādasamepi <pb ed="V" n="2.0220"/> <hi rend="bold">adhicittaṃ</hi> samathavipassanācittameva| <hi rend="bold">tīṇi nimittānī</hi>ti tīṇi kāraṇāni| <hi rend="bold">kālena kāla</hi>nti kāle kāle, yuttakāleti attho| <hi rend="bold">kālena kālaṃ samādhinimittaṃ manasikātabba</hi>ntiādīsu taṃ taṃ kālaṃ sallakkhetvā ekaggatāya yuttakāle ekaggatā manasikātabbā| ekaggatā hi idha samādhinimittanti vuttā| tatra vacanattho – samādhiyeva nimittaṃ samādhinimittaṃ| sesapadadvayepi eseva nayo| <hi rend="bold">paggaho</hi>ti pana vīriyassa nāmaṃ, <hi rend="bold">upekkhā</hi>ti majjhattabhāvassa| tasmā <pb ed="M" n="2.0229"/> vīriyassa yuttakāle vīriyaṃ manasikātabbaṃ, majjhattabhāvassa yuttakāle majjhattabhāve ṭhātabbanti| <hi rend="bold">ṭhānaṃ taṃ cittaṃ kosajjāya saṃvatteyyā</hi>ti kāraṇaṃ vijjati yena taṃ cittaṃ kosajjabhāve tiṭṭheyya| itaresupi eseva nayo| <hi rend="bold">upekkhānimittaṃyeva manasi kareyyā</hi>ti ettha ca ñāṇajavaṃ upekkheyyāti ayamattho| <hi rend="bold">āsavānaṃ khayāyā</hi>ti arahattaphalatthāya|</p>

<p rend="bodytext"><hi rend="bold">ukkaṃ bandheyyā</hi>ti aṅgārakapallaṃ sajjeyya| <hi rend="bold">ālimpeyyā</hi>ti tattha aṅgāre pakkhipitvā aggiṃ datvā nāḷikāya dhamanto aggiṃ gāhāpeyya| <hi rend="bold">ukkāmukhe pakkhipeyyā</hi>ti aṅgāre viyūhitvā aṅgāramatthake vā ṭhapeyya, mūsāya vā pakkhipeyya| <hi rend="bold">ajjhupekkhatī</hi>ti pakkāpakkabhāvaṃ upadhāreti|</p>

<p rend="bodytext"><hi rend="bold">sammā samādhiyati āsavānaṃ khayāyā</hi>ti arahattaphalatthāya sammā ṭhapīyati| ettāvatā <pb ed="P" n="2.0365"/> hi vipassanaṃ vaḍḍhetvā arahattappatto bhikkhu dassito| idāni tassa khīṇāsavassa abhiññāya paṭipadaṃ dassento <hi rend="bold">yassa yassa cā</hi>tiādimāha| taṃ heṭṭhā vuttanayeneva veditabbaṃ|</p>

<trailer rend="centre">loṇakapallavaggo pañcamo|</trailer>
</div>

<trailer rend="centre">dutiyapaṇṇāsakaṃ niṭṭhitaṃ|</trailer>
</div>

<div id="an3_3" n="an3_3" type="pannasaka">
<head rend="title">3. tatiyapaṇṇāsakaṃ</head>

<div id="an3_3_1" n="an3_3_1" type="vagga">
<head rend="chapter"><readunit id="a3-11">(11) 1. sambodhavaggo</readunit></head>

<p rend="subhead">1. pubbevasambodhasuttavaṇṇanā</p>

<p rend="bodytext" n="104"><hi rend="paranum">104</hi><hi rend="dot">.</hi> tatiyassa <pb ed="V" n="2.0221"/><pb ed="M" n="2.0230"/> paṭhame <hi rend="bold">pubbeva sambodhā</hi>ti sambodhito pubbeva, ariyamaggappattito aparabhāgeyevāti vuttaṃ hoti| <hi rend="bold">anabhisambuddhassā</hi>ti appaṭividdhacatusaccassa| <hi rend="bold">bodhisattasseva sato</hi>ti bujjhanakasattasseva sato, sammāsambodhiṃ adhigantuṃ ārabhantasseva sato, sambodhiyā vā sattasseva laggasseva sato| dīpaṅkarassa hi bhagavato pādamūle aṭṭhadhammasamodhānena abhinīhārasamiddhito pabhuti tathāgato sammāsambodhiṃ satto laggo ‘‘pattabbā mayā esā’’ti tadadhigamāya parakkamaṃ amuñcantoyeva āgato, tasmā bodhisattoti vuccati| <hi rend="bold">ko nu kho</hi>ti katamo nu kho| <hi rend="bold">loko</hi>ti saṅkhāraloko| <hi rend="bold">assādo</hi>ti madhurākāro| <hi rend="bold">ādīnavo</hi>ti anabhinanditabbākāro| <hi rend="bold">tassa mayha</hi>nti tassa evaṃ bodhisattasseva sato mayhaṃ| <hi rend="bold">chandarāgavinayo chandarāgappahāna</hi>nti nibbānaṃ āgamma ārabbha paṭicca chandarāgo vinayaṃ gacchati pahīyati, tasmā nibbānaṃ ‘‘chandarāgavinayo chandarāgappahāna’’nti vuccati| <hi rend="bold">idaṃ lokanissaraṇa</hi>nti idaṃ nibbānaṃ lokato nissaṭattā lokanissaraṇanti vuccati| <hi rend="bold">yāvakīva</hi>nti <pb ed="P" n="2.0366"/> yattakaṃ pamāṇaṃ kālaṃ| <hi rend="bold">abbhaññāsi</hi>nti abhivisiṭṭhena ariyamaggañāṇena aññāsiṃ| <hi rend="bold">ñāṇañca pana me dassana</hi>nti dvīhipi padehi paccavekkhaṇañāṇaṃ vuttaṃ| sesamettha uttānamevāti|</p>

<p rend="subhead">2. paṭhamassādasuttavaṇṇanā</p>

<p rend="bodytext" n="105"><hi rend="paranum">105</hi><hi rend="dot">.</hi> dutiye <hi rend="bold">assādapariyesanaṃ acari</hi>nti assādapariyesanatthāya acariṃ| kuto paṭṭhāyāti? sumedhakālato paṭṭhāya| <hi rend="bold">paññāyā</hi>ti sahavipassanāya maggapaññāya| <hi rend="bold">sudiṭṭho</hi>ti suppaṭividdho| iminā upāyena sabbattha attho veditabbo| tatiyaṃ sabbattha uttānameva|</p>

<p rend="subhead">4. samaṇabrāhmaṇasuttavaṇṇanā</p>

<p rend="bodytext" n="107"><hi rend="paranum">107</hi><hi rend="dot">.</hi> catutthe <pb ed="M" n="2.0231"/><pb ed="V" n="2.0222"/> <hi rend="bold">sāmaññattha</hi>nti catubbidhaṃ ariyaphalaṃ| itaraṃ tasseva vevacanaṃ| sāmaññatthena vā cattāro maggā, brahmaññatthena cattāri phalāni| imesu pana catūsupi suttesu khandhalokova kathito|</p>

<p rend="subhead">5. ruṇṇasuttavaṇṇanā</p>

<p rend="bodytext" n="108"><hi rend="paranum">108</hi><hi rend="dot">.</hi> pañcamaṃ atthuppattiyā nikkhittaṃ| katarāya atthuppattiyā? chabbaggiyānaṃ anācāre| te kira gāyantā naccantā hasantā vicariṃsu| bhikkhū dasabalassa ārocayiṃsu| satthā te pakkosāpetvā tesaṃ ovādatthāya idaṃ suttaṃ ārabhi| tattha <hi rend="bold">ruṇṇa</hi>nti roditaṃ| <hi rend="bold">ummattaka</hi>nti ummattakakiriyā| <hi rend="bold">komāraka</hi>nti kumārakehi kattabbakiccaṃ| <hi rend="bold">dantavidaṃsakahasita</hi>nti dante dassetvā pāṇiṃ paharantānaṃ mahāsaddena hasitaṃ| <hi rend="bold">setughāto gīte</hi>ti gīte vo paccayaghāto hotu, sahetukaṃ gītaṃ pajahathāti dīpeti| <hi rend="bold">nacce</hi>pi eseva nayo| <hi rend="bold">ala</hi>nti yuttaṃ| <hi rend="bold">dhammappamoditānaṃ sata</hi>nti ettha dhammo vuccati kāraṇaṃ, kenacideva kāraṇena pamuditānaṃ santānaṃ| <hi rend="bold">sitaṃ sitamattāyā</hi>ti tasmiṃ sitakāraṇe sati yaṃ sitaṃ karotha, taṃ vo sitamattāya aggadante dassetvā pahaṭṭhākāramattadassanāyayeva <pb ed="P" n="2.0367"/> yuttanti vuttaṃ hoti|</p>

<p rend="subhead">6. atittisuttavaṇṇanā</p>

<p rend="bodytext" n="109"><hi rend="paranum">109</hi><hi rend="dot">.</hi> chaṭṭhe <hi rend="bold">soppassā</hi>ti niddāya| <hi rend="bold">paṭisevanāya natthi tittī</hi>ti yathā yathā paṭisevati, tathā tathā ruccatiyevāti titti nāma natthi| sesapadadvayepi eseva nayo| sace hi mahāsamudde udakaṃ surā bhaveyya, surāsoṇḍo ca maccho hutvā nibbatteyya, tassa tattha carantassapi sayantassapi titti nāma na bhaveyya| imasmiṃ sutte vaṭṭameva kathitaṃ|</p>

<p rend="subhead">7. arakkhitasuttavaṇṇanā</p>

<p rend="bodytext" n="110"><hi rend="paranum">110</hi><hi rend="dot">.</hi> sattame <hi rend="bold">avassutaṃ hotī</hi>ti tintaṃ hoti| <hi rend="bold">na bhaddakaṃ maraṇaṃ hotī</hi>ti apāye paṭisandhipaccayatāya na laddhakaṃ hoti| <hi rend="bold">kālakiriyā</hi>ti tasseva vevacanaṃ| sukkapakkhe sagge paṭisandhipaccayatāya <pb ed="V" n="2.0223"/> bhaddakaṃ hoti <pb ed="M" n="2.0232"/> laddhakaṃ| taṃ pana ekantena sotāpannādīnaṃ tiṇṇaṃ ariyasāvakānaṃyeva vaṭṭati| sesamettha uttānamevāti|</p>

<p rend="subhead">8. byāpannasuttavaṇṇanā</p>

<p rend="bodytext" n="111"><hi rend="paranum">111</hi><hi rend="dot">.</hi> aṭṭhame <hi rend="bold">byāpanna</hi>nti pakatibhāvaṃ jahitvā ṭhitaṃ| sesaṃ purimasutte vuttanayameva|</p>

<p rend="subhead">9. paṭhamanidānasuttavaṇṇanā</p>

<p rend="bodytext" n="112"><hi rend="paranum">112</hi><hi rend="dot">.</hi> navame <hi rend="bold">nidānānī</hi>ti kāraṇāni| <hi rend="bold">kammānaṃ samudayāyā</hi>ti vaṭṭagāmikammānaṃ piṇḍakaraṇatthāya| <hi rend="bold">lobhapakata</hi>nti lobhena pakataṃ| <hi rend="bold">sāvajja</hi>nti sadosaṃ| <hi rend="bold">taṃ kammaṃ kammasamudayāya saṃvattatī</hi>ti taṃ kammaṃ aññesampi vaṭṭagāmikammānaṃ samudayāya piṇḍakaraṇatthāya saṃvattati| <hi rend="bold">na taṃ kammaṃ kammanirodhāyā</hi>ti taṃ pana kammaṃ vaṭṭagāmikammānaṃ nirodhatthāya na saṃvattati| sukkapakkhe <pb ed="P" n="2.0368"/> <hi rend="bold">kammānaṃ samudayāyā</hi>ti vivaṭṭagāmikammānaṃ samudayatthāya| iminā nayena sabbaṃ atthato veditabbaṃ|</p>

<p rend="subhead">10. dutiyanidānasuttavaṇṇanā</p>

<p rend="bodytext" n="113"><hi rend="paranum">113</hi><hi rend="dot">.</hi> dasame <hi rend="bold">kammāna</hi>nti vaṭṭagāmikammānameva| <hi rend="bold">chandarāgaṭṭhāniye</hi>ti chandarāgassa kāraṇabhūte| <hi rend="bold">ārabbhā</hi>ti āgamma sandhāya paṭicca| <hi rend="bold">chando</hi>ti taṇhāchando| <hi rend="bold">yo cetaso sārāgo</hi>ti yo cittassa rāgo rajjanā rajjitattaṃ, etamahaṃ saṃyojanaṃ vadāmi, bandhanaṃ vadāmīti attho| sukkapakkhe <hi rend="bold">kammāna</hi>nti vivaṭṭagāmikammānaṃ| <hi rend="bold">tadabhinivattetī</hi>ti taṃ abhinivatteti| yadā vā tena vipāko ñāto hoti vidito, tadā te ceva dhamme tañca vipākaṃ abhinivatteti| iminā ca padena vipassanā kathitā, <hi rend="bold">tadabhinivattetvā</hi>ti iminā maggo| <hi rend="bold">cetasā abhinivijjhitvā</hi>ti iminā ca maggova| <hi rend="bold">paññāya ativijjha passatī</hi>ti saha vipassanāya maggapaññāya nibbijjhitvā passati| evaṃ sabbattha attho veditabbo| imasmiṃ pana sutte vaṭṭavivaṭṭaṃ kathitanti|</p>

<trailer rend="centre">sambodhavaggo paṭhamo|</trailer>
</div>

<div id="an3_3_2" n="an3_3_2" type="vagga">
<head rend="chapter"><readunit id="a3-12">(12) 2. āpāyikavaggo</readunit></head>

<p rend="subhead">1. āpāyikasuttavaṇṇanā</p>

<p rend="bodytext" n="114"><hi rend="paranum">114</hi><hi rend="dot">.</hi> dutiyassa <pb ed="V" n="2.0224"/><pb ed="M" n="2.0233"/> paṭhame apāyaṃ gacchissantīti <hi rend="bold">āpāyikā</hi>| nirayaṃ gacchissantīti <hi rend="bold">nerayikā| idamappahāyā</hi>ti idaṃ brahmacāripaṭiññatādiṃ pāpadhammattayaṃ avijahitvā| <hi rend="bold">brahmacāripaṭiñño</hi>ti <pb ed="P" n="2.0369"/> brahmacāripaṭirūpako, tesaṃ vā ākappaṃ avijahanena ‘‘ahampi brahmacārī’’ti evaṃpaṭiñño| <hi rend="bold">anuddhaṃsetī</hi>ti akkosati paribhāsati codeti| <hi rend="bold">natthi kāmesu doso</hi>ti kilesakāmena vatthukāme sevantassa natthi doso| <hi rend="bold">pātabyata</hi>nti pivitabbataṃ paribhuñjitabbataṃ nirāsaṅkena cittena pipāsitassa pānīyapivanasadisaṃ paribhuñjitabbataṃ| imasmiṃ sutte vaṭṭameva kathitaṃ|</p>

<p rend="subhead">2. dullabhasuttavaṇṇanā</p>

<p rend="bodytext" n="115"><hi rend="paranum">115</hi><hi rend="dot">.</hi> dutiye <hi rend="bold">kataññū katavedī</hi>ti ‘‘iminā mayhaṃ kata’’nti tena katakammaṃ ñatvā viditaṃ pākaṭaṃ katvā paṭikaraṇakapuggalo|</p>

<p rend="subhead">3. appameyyasuttavaṇṇanā</p>

<p rend="bodytext" n="116"><hi rend="paranum">116</hi><hi rend="dot">.</hi> tatiye sukhena metabboti <hi rend="bold">suppameyyo</hi>| dukkhena metabboti <hi rend="bold">duppameyyo</hi>| pametuṃ na sakkotīti <hi rend="bold">appameyyo| unnaḷo</hi>ti uggatanaḷo, tucchamānaṃ ukkhipitvā ṭhitoti attho| <hi rend="bold">capalo</hi>ti pattamaṇḍanādinā cāpallena samannāgato| <hi rend="bold">mukharo</hi>ti mukhakharo| <hi rend="bold">vikiṇṇavāco</hi>ti asaññatavacano| <hi rend="bold">asamāhito</hi>ti cittekaggatārahito| <hi rend="bold">vibbhantacitto</hi>ti bhantacitto bhantagāvibhantamigasappaṭibhāgo| <hi rend="bold">pākatindriyo</hi>ti vivaṭindriyo| sesamettha uttānamevāti|</p>

<p rend="subhead">4. āneñjasuttavaṇṇanā</p>

<p rend="bodytext" n="117"><hi rend="paranum">117</hi><hi rend="dot">.</hi> catutthe <pb ed="V" n="2.0225"/> <hi rend="bold">tadassādetī</hi>ti taṃ jhānaṃ assādeti| <hi rend="bold">taṃ nikāmetī</hi>ti tadeva pattheti| <hi rend="bold">tena ca vittiṃ āpajjatī</hi>ti tena jhānena tuṭṭhiṃ āpajjati| <hi rend="bold">tatra ṭhito</hi>ti tasmiṃ jhāne ṭhito| <hi rend="bold">tadadhimutto</hi>ti tattheva adhimutto| <hi rend="bold">tabbahulavihārī</hi>ti tena bahulaṃ viharanto| <hi rend="bold">sahabyataṃ upapajjatī</hi>ti sahabhāvaṃ upapajjati, tasmiṃ devaloke nibbattatīti attho<pb ed="M" n="2.0234"/>| <hi rend="bold">nirayampi gacchatī</hi>tiādi nirayādīhi avippamuttattā aparapariyāyavasena tattha gamanaṃ sandhāya vuttaṃ| na <pb ed="P" n="2.0370"/> hi tassa upacārajjhānato balavataraṃ akusalaṃ atthi, yena anantaraṃ apāye nibbatteyya| <hi rend="bold">bhagavato pana sāvako</hi>ti sotāpannasakadāgāmianāgāmīnaṃ aññataro| <hi rend="bold">tasmiṃyeva bhave</hi>ti tattheva arūpabhave| <hi rend="bold">parinibbāyatī</hi>ti appaccayaparinibbānena parinibbāyati| <hi rend="bold">adhippayāso</hi>ti adhikappayogo| sesamettha vuttanayeneva veditabbaṃ| imasmiṃ pana sutte puthujjanassa upapattijjhānaṃ kathitaṃ, ariyasāvakassa tadeva upapattijjhānañca vipassanāpādakajjhānañca kathitaṃ|</p>

<p rend="subhead">5. vipattisampadāsuttavaṇṇanā</p>

<p rend="bodytext" n="118"><hi rend="paranum">118</hi><hi rend="dot">.</hi> pañcame <hi rend="bold">sīlavipattī</hi>ti sīlassa vipannākāro| sesadvayepi eseva nayo| <hi rend="bold">natthi dinna</hi>nti dinnassa phalābhāvaṃ sandhāya vadati| <hi rend="bold">yiṭṭhaṃ</hi> vuccati mahāyogo| <hi rend="bold">huta</hi>nti paheṇakasakkāro adhippeto| tampi ubhayaṃ phalābhāvameva sandhāya paṭikkhipati| <hi rend="bold">sukatadukkaṭāna</hi>nti sukatadukkatānaṃ, kusalākusalānanti attho| <hi rend="bold">phalaṃ vipāko</hi>ti yaṃ phalanti vā vipākoti vā vuccati, taṃ natthīti vadati| <hi rend="bold">natthi ayaṃ loko</hi>ti paraloke ṭhitassa ayaṃ loko natthi, <hi rend="bold">natthi paro loko</hi>ti idha loke ṭhitassāpi paraloko natthi, sabbe tattha tattheva ucchijjantīti dasseti| <hi rend="bold">natthi mātā natthi pitā</hi>ti tesu sammāpaṭipattimicchāpaṭipattīnaṃ phalābhāvavasena vadati| <hi rend="bold">natthi sattā opapātikā</hi>ti cavitvā uppajjanakasattā nāma natthīti vadati| <hi rend="bold">sampadā</hi>ti pāripūriyo| <hi rend="bold">sīlasampadā</hi>ti sīlassa paripuṇṇavekallabhāvo| sesadvayepi eseva nayo| <hi rend="bold">atthi dinna</hi>ntiādi vuttapaṭipakkhanayena gahetabbaṃ|</p>

<p rend="subhead">6. apaṇṇakasuttavaṇṇanā</p>

<p rend="bodytext" n="119"><hi rend="paranum">119</hi><hi rend="dot">.</hi> chaṭṭhe <pb ed="V" n="2.0226"/><pb ed="P" n="2.0371"/> <hi rend="bold">apaṇṇako maṇī</hi>ti chahi talehi samannāgato pāsako| <hi rend="bold">sugatiṃ sagga</hi>nti cātumahārājikādīsu aññataraṃ saggaṃ lokaṃ| imasmiṃ sutte sīlañca sammādiṭṭhi cāti ubhayampi missakaṃ kathitaṃ| sattamaṃ uttānameva|</p>

<p rend="subhead">8. paṭhamasoceyyasuttavaṇṇanā</p>

<p rend="bodytext" n="121"><hi rend="paranum">121</hi><hi rend="dot">.</hi> aṭṭhame <pb ed="M" n="2.0235"/> <hi rend="bold">soceyyānī</hi>ti sucibhāvā| <hi rend="bold">kāyasoceyya</hi>nti kāyadvāre sucibhāvo| sesadvayepi eseva nayo| imesu pana paṭipāṭiyā catūsu suttesu agārikapaṭipadā kathitā| sotāpannasakadāgāmīnampi vaṭṭati|</p>

<p rend="subhead">9. dutiyasoceyyasuttavaṇṇanā</p>

<p rend="bodytext" n="122"><hi rend="paranum">122</hi><hi rend="dot">.</hi> navame <hi rend="bold">ajjhatta</hi>nti niyakajjhattaṃ| <hi rend="bold">kāmacchanda</hi>nti kāmacchandanīvaraṇaṃ| <hi rend="bold">byāpādā</hi>dīsupi eseva nayo| sesamettha heṭṭhā vuttanayameva| gāthāya pana <hi rend="bold">kāyasuci</hi>nti kāyadvāre suciṃ, kāyena vā suciṃ| sesadvayepi eseva nayo| <hi rend="bold">ninhātapāpaka</hi>nti sabbe pāpe ninhāpetvā dhovitvā ṭhitaṃ| iminā suttenapi gāthāyapi khīṇāsavova kathitoti|</p>

<p rend="subhead">10. moneyyasuttavaṇṇanā</p>

<p rend="bodytext" n="123"><hi rend="paranum">123</hi><hi rend="dot">.</hi> dasame <hi rend="bold">moneyyānī</hi>ti munibhāvā| <hi rend="bold">kāyamoneyya</hi>nti kāyadvāre munibhāvo sādhubhāvo paṇḍitabhāvo| sesadvayepi eseva nayo| <hi rend="bold">idaṃ vuccati, bhikkhave, kāyamoneyya</hi>nti idaṃ tividhakāyaduccaritappahānaṃ kāyamoneyyaṃ nāma| apica tividhaṃ kāyasucaritampi kāyamoneyyaṃ, tathā kāyārammaṇaṃ <pb ed="P" n="2.0372"/> ñāṇaṃ kāyamoneyyaṃ, kāyapariññā kāyamoneyyaṃ, pariññāsahagato maggo kāyamoneyyaṃ, kāye chandarāgassa pahānaṃ kāyamoneyyaṃ, kāyasaṅkhāranirodho catutthajjhānasamāpatti kāyamoneyyaṃ| <hi rend="bold">vacīmoneyye</hi>pi eseva nayo|</p>

<p rend="bodytext">ayaṃ <pb ed="V" n="2.0227"/> panettha viseso – yathā idha catutthajjhānasamāpatti, evaṃ tattha vacīsaṅkhāranirodho dutiyajjhānasamāpatti vacīmoneyyanti veditabbā| manomoneyyampi imināva nayena atthaṃ ñatvā cittasaṅkhāranirodho saññāvedayitanirodhasamāpatti manomoneyyanti veditabbā| <hi rend="bold">kāyamuni</hi>nti kāyadvāre muniṃ uttamaṃ parisuddhaṃ, kāyena vā muniṃ| sesadvayepi eseva nayo| <hi rend="bold">sabbappahāyina</hi>nti khīṇāsavaṃ| khīṇāsavo hi sabbappahāyī nāmāti|</p>

<trailer rend="centre">āpāyikavaggo dutiyo|</trailer>
</div>

<div id="an3_3_3" n="an3_3_3" type="vagga">
<head rend="chapter"><readunit id="a3-13">(13) 3. kusināravaggo</readunit></head>

<p rend="subhead">1. kusinārasuttavaṇṇanā</p>

<p rend="bodytext" n="124"><hi rend="paranum">124</hi><hi rend="dot">.</hi> tatiyassa <pb ed="V" n="2.0228"/><pb ed="M" n="2.0236"/> paṭhame <hi rend="bold">kusinārāya</hi>nti evaṃnāmake nagare| <hi rend="bold">baliharaṇe vanasaṇḍe</hi>ti evaṃnāmake vanasaṇḍe| tattha kira bhūtabalikaraṇatthaṃ baliṃ haranti, tasmā baliharaṇanti vuccati| <hi rend="bold">ākaṅkhamāno</hi>ti icchamāno| <hi rend="bold">sahatthā</hi>ti sahatthena| <hi rend="bold">sampavāretī</hi>ti alaṃ alanti vācāya ceva hatthavikārena ca paṭikkhipāpeti| <hi rend="bold">sādhu vata māya</hi>nti sādhu vata maṃ ayaṃ| <hi rend="bold">gathito</hi>ti taṇhāgedhena gathito| <hi rend="bold">mucchito</hi>ti <pb ed="P" n="2.0373"/> taṇhāmucchanāyayeva mucchito| <hi rend="bold">ajjhopanno</hi>ti taṇhāya gilitvā pariniṭṭhapetvā pavatto| <hi rend="bold">anissaraṇapañño</hi>ti chandarāgaṃ pahāya saṃkaḍḍhitvā paribhuñjanto nissaraṇapañño nāma hoti, ayaṃ na tādiso, sacchandarāgo paribhuñjatīti anissaraṇapañño| sukkapakkho vuttavipariyāyena veditabbo| nekkhammavitakkādayo panettha missakā kathitāti veditabbā|</p>

<p rend="subhead">2. bhaṇḍanasuttavaṇṇanā</p>

<p rend="bodytext" n="125"><hi rend="paranum">125</hi><hi rend="dot">.</hi> dutiye <hi rend="bold">pajahiṃsū</hi>ti pajahanti| <hi rend="bold">bahulamakaṃsū</hi>ti punappunaṃ karonti| idhāpi tayo vitakkā missakāva kathitā|</p>

<p rend="subhead">3. gotamakacetiyasuttavaṇṇanā</p>

<p rend="bodytext" n="126"><hi rend="paranum">126</hi><hi rend="dot">.</hi> tatiye <hi rend="bold">gotamake cetiye</hi>ti gotamakayakkhassa bhavane| tathāgato hi paṭhamabodhiyaṃ vīsati vassāni kadāci cāpāle cetiye, kadāci sārandade, kadāci bahuputte, kadāci gotamaketi evaṃ yebhuyyena devakulesuyeva vihāsi| imasmiṃ pana kāle vesāliṃ upanissāya gotamakassa yakkhassa bhavanaṭṭhāne vihāsi| tena vuttaṃ – ‘‘gotamake cetiye’’ti| <hi rend="bold">etadavocā</hi>ti etaṃ ‘‘abhiññāyāha’’ntiādikaṃ suttaṃ avoca|</p>

<p rend="bodytext">idañca <pb ed="V" n="2.0229"/> bhagavatā suttaṃ atthuppattiyaṃ vuttanti veditabbaṃ| kataratthuppattiyanti? mūlapariyāyatthuppattiyaṃ (ma. ni. 1.1 ādayo)| sambahulā kira brāhmaṇapabbajitā attanā <pb ed="M" n="2.0237"/> uggahitabuddhavacanaṃ nissāya jānanamadaṃ uppādetvā dhammassavanaggaṃ na gacchanti – ‘‘sammāsambuddho kathento amhehi ñātameva kathessati, no aññāta’’nti| bhikkhū tathāgatassa ārocesuṃ| satthā te bhikkhū pakkosāpetvā mukhapaṭiññaṃ gahetvā mūlapariyāyaṃ desesi| te bhikkhū desanāya neva āgataṭṭhānaṃ, na gataṭṭhānaṃ addasaṃsu| apassantā ‘‘sammāsambuddho ‘mayhaṃ kathā niyyātī’ti mukhasampattameva kathetī’’ti cintayiṃsu| satthā tesaṃ manaṃ jānitvā imaṃ suttantaṃ ārabhi|</p>

<p rend="bodytext">tattha <hi rend="bold">abhiññāyā</hi>ti ‘‘ime pañcakkhandhā, dvādasāyatanāni, aṭṭhārasa <pb ed="P" n="2.0374"/> dhātuyo, bāvīsatindriyāni, cattāri saccāni, nava hetū, satta phassā, satta vedanā, satta cetanā, satta saññā, satta cittānī’’ti jānitvā paṭivijjhitvā paccakkhaṃ katvā, tathā – ‘‘ime cattāro satipaṭṭhānā’’tiādinā nayena te te dhamme jānitvā paṭivijjhitvā paccakkhameva katvāti attho| <hi rend="bold">sanidāna</hi>nti sappaccayameva katvā kathemi, no appaccayaṃ| <hi rend="bold">sappāṭihāriya</hi>nti paccanīkapaṭiharaṇena sappāṭihāriyameva katvā kathemi, no appāṭihāriyaṃ| <hi rend="bold">alañca pana vo</hi>ti yuttañca pana tumhākaṃ| <hi rend="bold">tuṭṭhiyā</hi>ti ‘‘sammāsambuddho bhagavā, svākkhāto dhammo, suppaṭipanno saṅgho’’ti tīṇi ratanāni guṇato anussarantānaṃ tumhākaṃ yuttameva tuṭṭhiṃ kātunti attho| sesapadadvayepi eseva nayo|</p>

<p rend="bodytext"><hi rend="bold">akampitthā</hi>ti chahi ākārehi akampittha| evarūpo hi pathavikampo bodhimaṇḍepi ahosi| bodhisatte kira dakkhiṇadisābhāgena bodhimaṇḍaṃ abhiruḷhe dakkhiṇadisābhāgo heṭṭhā avīciṃ pāpuṇanto viya ahosi, uttarabhāgo uggantvā bhavaggaṃ abhihananto viya| pacchimadisaṃ gate pacchimabhāgo heṭṭhā avīciṃ pāpuṇanto viya ahosi, pācīnabhāgo uggantvā bhavaggaṃ abhihananto viya| uttaradisaṃ gate uttaradisābhāgo heṭṭhā avīciṃ pāpuṇanto viya, dakkhiṇadisābhāgo uggantvā bhavaggaṃ abhihananto viya| pācīnadisaṃ gate pācīnadisābhāgo heṭṭhā avīciṃ pāpuṇanto viya, pacchimabhāgo uggantvā bhavaggaṃ abhihananto viya| bodhirukkhopi sakiṃ heṭṭhā avīciṃ pāpuṇanto viya, sakiṃ uggantvā bhavaggaṃ abhihananto viya| tasmimpi divase evaṃ chahi ākārehi cakkavāḷasahassī mahāpathavī akampittha|</p>

<p rend="subhead">4. bharaṇḍukālāmasuttavaṇṇanā</p>

<p rend="bodytext" n="127"><hi rend="paranum">127</hi><hi rend="dot">.</hi> catutthe <pb ed="V" n="2.0230"/><pb ed="M" n="2.0238"/> <hi rend="bold">kevalakappa</hi>nti sakalakappaṃ| <hi rend="bold">anvāhiṇḍanto</hi>ti vicaranto| <hi rend="bold">nāddasā</hi>ti kiṃ kāraṇā na addasa? ayaṃ kira bharaṇḍu kālāmo sakyānaṃ aggapiṇḍaṃ khādanto vicarati| tassa vasanaṭṭhānaṃ sampattakāle ekā dhammadesanā samuṭṭhahissatīti <pb ed="P" n="2.0375"/> ñatvā bhagavā evaṃ adhiṭṭhāsi, yathā añño āvasatho na paññāyittha| tasmā na addasa| <hi rend="bold">purāṇasabrahmacārī</hi>ti porāṇako sabrahmacārī| so kira āḷārakālāmakāle tasmiṃyeva assame ahosi, taṃ sandhāyevamāha| <hi rend="bold">santharaṃ paññāpehī</hi>ti santharitabbaṃ santharāhīti attho| <hi rend="bold">santharaṃ paññāpetvā</hi>ti kappiyamañcake paccattharaṇaṃ paññāpetvā| <hi rend="bold">kāmānaṃ pariññaṃ paññāpetī</hi>ti ettha pariññā nāma samatikkamo, tasmā kāmānaṃ samatikkamaṃ paṭhamajjhānaṃ paññāpeti| <hi rend="bold">na rūpānaṃ pariñña</hi>nti rūpānaṃ samatikkamabhūtaṃ arūpāvacarasamāpattiṃ na paññāpeti| <hi rend="bold">na vedanānaṃ pariñña</hi>nti vedanānaṃ samatikkamaṃ nibbānaṃ na paññāpeti| <hi rend="bold">niṭṭhā</hi>ti gati nipphatti| <hi rend="bold">udāhu puthū</hi>ti udāhu nānā|</p>

<p rend="subhead">5. hatthakasuttavaṇṇanā</p>

<p rend="bodytext" n="128"><hi rend="paranum">128</hi><hi rend="dot">.</hi> pañcame <hi rend="bold">abhikkantāya rattiyā</hi>ti ettha abhikkantasaddo khayasundarābhirūpabbhanumodanādīsu dissati| tattha ‘‘abhikkantā, bhante, ratti, nikkhanto paṭhamo yāmo, ciranisinno bhikkhusaṅgho, uddisatu, bhante, bhagavā bhikkhūnaṃ pātimokkha’’nti evamādīsu khaye dissati| ‘‘ayaṃ imesaṃ catunnaṃ puggalānaṃ abhikkantataro ca paṇītataro cā’’ti evamādīsu (a. ni. 4.100) sundare|</p>

<p rend="gatha1">‘‘ko me vandati pādāni, iddhiyā yasasā jalaṃ|</p>

<p rend="gathalast">abhikkantena vaṇṇena, sabbā obhāsayaṃ disā’’ti|| (vi. va. 857) –</p>

<p rend="unindented">evamādīsu abhirūpe| ‘‘abhikkantaṃ, bho gotamā’’ti evamādīsu (pārā. 15) abbhanumodane| idha pana sundare| tena <hi rend="bold">abhikkantāya rattiyā</hi>ti iṭṭhāya kantāya manāpāya rattiyāti vuttaṃ hoti| <hi rend="bold">abhikkantavaṇṇā</hi>ti idha abhikkantasaddo abhirūpe, vaṇṇasaddo <pb ed="P" n="2.0376"/> pana chavithutikulavaggakāraṇasaṇṭhānapamāṇarūpāyatanādīsu dissati| tattha ‘‘suvaṇṇavaṇṇosi bhagavā’’ti <pb ed="V" n="2.0231"/><pb ed="M" n="2.0239"/> evamādīsu (ma. ni. 2.399; su. ni. 553) chaviyaṃ| ‘‘kadā saññūḷhā pana te gahapati samaṇassa gotamassa vaṇṇā’’ti evamādīsu (ma. ni. 2.77) thutiyaṃ| ‘‘cattārome, bho gotama, vaṇṇā’’ti evamādīsu (dī. ni. 3.115) kulavagge| ‘‘atha kena nu vaṇṇena, gandhatthenoti vuccatī’’ti evamādīsu (saṃ. ni. 1.234) kāraṇe| ‘‘mahantaṃ hatthirājavaṇṇaṃ abhinimminitvā’’ti evamādīsu (saṃ. ni. 1.138) saṇṭhāne| ‘‘tayo pattassa vaṇṇā’’ti evamādīsu (pārā. 602) pamāṇe| ‘‘vaṇṇo gandho raso ojā’’ti evamādīsu rūpāyatane| so idha chaviyā daṭṭhabbo| tena <hi rend="bold">abhikkantavaṇṇā</hi>ti abhirūpacchavi, iṭṭhavaṇṇā manāpavaṇṇāti vuttaṃ hoti|</p>

<p rend="bodytext"><hi rend="bold">kevalakappa</hi>nti ettha <hi rend="bold">kevala</hi>saddo anavasesayebhuyyābyāmissānatirekadaḷhatthavisaṃyogādianekattho| tathā hissa ‘‘kevalaparipuṇṇaṃ parisuddhaṃ brahmacariya’’nti evamādīsu (pārā. 1) anavasesatā attho| ‘‘kevalakappā ca aṅgamagadhā pahūtaṃ khādanīyaṃ bhojanīyaṃ ādāya upasaṅkamissantī’’ti evamādīsu (mahāva. 43) yebhuyyatā| ‘‘kevalassa dukkhakkhandhassa samudayo hotī’’ti evamādīsu (vibha. 225) abyāmissatā| ‘‘kevalaṃ saddhāmattakaṃ nūna ayamāyasmā’’ti evamādīsu (mahāva. 244) anatirekatā| ‘‘āyasmato, bhante, anuruddhassa bāhiyo nāma saddhivihāriko kevalakappaṃ saṅghabhedāya ṭhito’’ti evamādīsu (a. ni. 4.243) daḷhatthatā| ‘‘kevalī vusitavā uttamapurisoti vuccatī’’ti evamādīsu (saṃ. ni. 3.57) visaṃyogo| idha <pb ed="P" n="2.0377"/> pana anavasesatā atthoti adhippetā|</p>

<p rend="bodytext"><hi rend="bold">kappa</hi>saddo panāyaṃ abhisaddahanavohārakālapaññattichedanavikappalesasamantabhāvādianekattho| tathā hissa ‘‘okappaniyametaṃ bhoto gotamassa, yathā taṃ arahato sammāsambuddhassā’’ti evamādīsu (ma. ni. 1.387) abhisaddahanamattho| ‘‘anujānāmi, bhikkhave, pañcahi samaṇakappehi phalaṃ paribhuñjitu’’nti evamādīsu (cūḷava. 250) vohāro| ‘‘yena sudaṃ niccakappaṃ viharāmī’’ti evamādīsu (ma. ni. 1.387) kālo| ‘‘iccāyasmā kappo’’ti evamādīsu (su. ni. 1098; cūḷani. kappamāṇavapucchā 117, kappamāṇavapucchāniddeso 61) paññatti<pb ed="M" n="2.0240"/>| ‘‘alaṅkato kappitakesamassū’’ti evamādīsu (jā. 2.22.1368; vi. va. 1094) chedanaṃ| ‘‘kappati dvaṅgulakappo’’ti evamādīsu (cūḷava. 446) vikappo| ‘‘atthi kappo nipajjitu’’nti evamādīsu (a. ni. 8.80) leso| ‘‘kevalakappaṃ veḷuvanaṃ <pb ed="V" n="2.0232"/> obhāsetvā’’ti evamādīsu (saṃ. ni. 1.94) samantabhāvo| idha panassa samantabhāvo attho adhippeto| tasmā <hi rend="bold">kevalakappaṃ jetavana</hi>nti ettha anavasesaṃ samantato jetavananti attho|</p>

<p rend="bodytext"><hi rend="bold">obhāsetvā</hi>ti ābhāya pharitvā| <hi rend="bold">vālukāyā</hi>ti saṇhāya vālukāya| <hi rend="bold">na saṇṭhātī</hi>ti na patiṭṭhāti| <hi rend="bold">oḷārika</hi>nti brahmadevatāya hi pathaviyaṃ patiṭṭhānakāle attabhāvo oḷāriko māpetuṃ vaṭṭati pathavī vā, tasmā evamāha| <hi rend="bold">dhammā</hi>ti iminā pubbe uggahitabuddhavacanaṃ dasseti| <hi rend="bold">nappavattino ahesu</hi>nti sajjhāyamūḷhakā vācā parihīnāyeva ahesuṃ| <hi rend="bold">appaṭivāno</hi>ti <pb ed="P" n="2.0378"/> anivatto anukkaṇṭhito|</p>

<p rend="bodytext"><hi rend="bold">dassanassā</hi>ti cakkhuviññāṇena dassanassa| <hi rend="bold">upaṭṭhānassā</hi>ti catūhi paccayehi upaṭṭhānassa| <hi rend="bold">adhisīla</hi>nti dasavidhaṃ sīlaṃ| tañhi pañcasīlaṃ upādāya adhisīlanti vuccati| <hi rend="bold">avihaṃ gato</hi>ti avihabrahmaloke nibbattosmīti dasseti|</p>

<p rend="subhead">6. kaṭuviyasuttavaṇṇanā</p>

<p rend="bodytext" n="129"><hi rend="paranum">129</hi><hi rend="dot">.</hi> chaṭṭhe <hi rend="bold">goyogapilakkhasmi</hi>nti gāvīnaṃ vikkayaṭṭhāne uṭṭhitapilakkhassa santike| <hi rend="bold">rittassāda</hi>nti jhānasukhābhāvena rittassādaṃ| <hi rend="bold">bāhirassāda</hi>nti kāmaguṇasukhavasena bāhirassādaṃ| <hi rend="bold">kaṭuviya</hi>nti ucchiṭṭhaṃ| <hi rend="bold">āmagandhenā</hi>ti kodhasaṅkhātena vissagandhena| <hi rend="bold">avassuta</hi>nti tintaṃ| <hi rend="bold">makkhikā</hi>ti kilesamakkhikā| <hi rend="bold">nānupatissantī</hi>ti uṭṭhāya na anubandhissanti| <hi rend="bold">nānvāssavissantī</hi>ti anubandhitvā na khādissanti| <hi rend="bold">saṃvegamāpādī</hi>ti sotāpanno jāto|</p>

<p rend="bodytext"><hi rend="bold">kaṭuviyakato</hi>ti ucchiṭṭhakato| <hi rend="bold">ārakā hotī</hi>ti dūre hoti| <hi rend="bold">vighātasseva bhāgavā</hi>ti dukkhasseva bhāgī| <hi rend="bold">caretī</hi>ti carati gacchati| <hi rend="bold">dummedho</hi>ti duppañño| imasmiṃ sutte vaṭṭameva kathitaṃ, gāthāsu vaṭṭavivaṭṭaṃ kathitanti| sattame vaṭṭameva bhāsitaṃ|</p>

<p rend="subhead">8. dutiyanuruddhasuttavaṇṇanā</p>

<p rend="bodytext" n="131"><hi rend="paranum">131</hi><hi rend="dot">.</hi> aṭṭhame <pb ed="V" n="2.0233"/><pb ed="M" n="2.0241"/> <hi rend="bold">idaṃ te mānasmi</hi>nti ayaṃ te navavidhena vaḍḍhitamānoti attho| <hi rend="bold">idaṃ te uddhaccasmi</hi>nti idaṃ tava uddhaccaṃ cittassa uddhatabhāvo| <hi rend="bold">idaṃ</hi> <pb ed="P" n="2.0379"/> <hi rend="bold">te kukkuccasmi</hi>nti idaṃ tava kukkuccaṃ|</p>

<p rend="subhead">9. paṭicchannasuttavaṇṇanā</p>

<p rend="bodytext" n="132"><hi rend="paranum">132</hi><hi rend="dot">.</hi> navame <hi rend="bold">āvahantī</hi>ti niyyanti| <hi rend="bold">paṭicchanno āvahatī</hi>ti paṭicchannova hutvā niyyāti| <hi rend="bold">vivaṭo virocatī</hi>ti ettha ekato ubhato attato sabbatthakatoti catubbidhā vivaṭatā veditabbā| tattha <hi rend="bold">ekato vivaṭaṃ</hi> nāma asādhāraṇasikkhāpadaṃ| <hi rend="bold">ubhato vivaṭaṃ</hi> nāma sādhāraṇasikkhāpadaṃ| <hi rend="bold">attato vivaṭaṃ</hi> nāma paṭiladdhadhammaguṇo| <hi rend="bold">sabbatthakavivaṭaṃ</hi> nāma tepiṭakaṃ buddhavacanaṃ|</p>

<p rend="subhead">10. lekhasuttavaṇṇanā</p>

<p rend="bodytext" n="133"><hi rend="paranum">133</hi><hi rend="dot">.</hi> dasame <hi rend="bold">abhiṇha</hi>nti abhikkhaṇaṃ nirantaraṃ| <hi rend="bold">āgāḷhenā</hi>ti gāḷhena kakkhaḷena| <hi rend="bold">pharusenā</hi>ti pharusavacanena| gāḷhaṃ katvā pharusaṃ katvā vuccamānopīti attho| <hi rend="bold">amanāpenā</hi>ti manaṃ anallīyantena avaḍḍhantena| <hi rend="bold">sandhiyatimevā</hi>ti ghaṭiyatiyeva| <hi rend="bold">saṃsandatimevā</hi>ti nirantarova hoti| <hi rend="bold">sammodatimevā</hi>ti ekībhāvameva gacchati| sesaṃ sabbattha uttānamevāti|</p>

<trailer rend="centre">kusināravaggo tatiyo|</trailer>
</div>

<div id="an3_3_4" n="an3_3_4" type="vagga">
<head rend="chapter"><readunit id="a3-14">(14) 4. yodhājīvavaggo</readunit></head>

<p rend="subhead">1. yodhājīvasuttavaṇṇanā</p>

<p rend="bodytext" n="134"><hi rend="paranum">134</hi><hi rend="dot">.</hi> catutthassa <pb ed="V" n="2.0234"/> paṭhame yuddhaṃ upajīvatīti <hi rend="bold">yodhājīvo| rājāraho</hi>ti rañño anucchaviko| <hi rend="bold">rājabhoggo</hi>ti rañño upabhogaparibhogo| <hi rend="bold">aṅganteva saṅkhyaṃ gacchatī</hi>ti hattho viya pādo viya ca avassaṃ icchitabbattā aṅganti saṅkhyaṃ gacchati| <hi rend="bold">dūre pātī hotī</hi>ti udake usabhamattaṃ<pb ed="M" n="2.0242"/>, thale aṭṭhusabhamattaṃ, tato vā uttarinti dūre kaṇḍaṃ pāteti| duṭṭhagāmaṇiabhayassa hi yodhājīvo navusabhamattaṃ kaṇḍaṃ pātesi, pacchimabhave bodhisatto yojanappamāṇaṃ| <hi rend="bold">akkhaṇavedhī</hi>ti <pb ed="P" n="2.0380"/> avirādhitavedhī, akkhaṇaṃ vā vijju vijjantarikāya vijjhituṃ samatthoti attho| <hi rend="bold">mahato kāyassa padāletā</hi>ti ekatobaddhaṃ phalakasatampi mahiṃsacammasatampi aṅguṭṭhapamāṇabahalaṃ lohapaṭṭampi caturaṅgulabahalaṃ asanapadarampi vidatthibahalaṃ udumbarapadarampi dīghantena vālikasakaṭampi vinivijjhituṃ samatthoti attho| <hi rend="bold">yaṃkiñci rūpa</hi>ntiādi visuddhimagge vitthāritameva| <hi rend="bold">netaṃ mamā</hi>tiādi taṇhāmānadiṭṭhipaṭikkhepavasena vuttaṃ| <hi rend="bold">sammappaññāya passatī</hi>ti sammā hetunā kāraṇena sahavipassanāya maggapaññāya passati| <hi rend="bold">padāletī</hi>ti arahattamaggena padāleti|</p>

<p rend="subhead">2. parisāsuttavaṇṇanā</p>

<p rend="bodytext" n="135"><hi rend="paranum">135</hi><hi rend="dot">.</hi> dutiye <hi rend="bold">ukkācitavinītā</hi>ti appaṭipucchitvā vinītā dubbinītaparisā| <hi rend="bold">paṭipucchāvinītā</hi>ti pucchitvā vinītā suvinītaparisā| <hi rend="bold">yāvatāvinītā</hi>ti pamāṇavasena vinītā, pamāṇaṃ ñatvā vinītaparisāti attho| ‘‘yāvatajjhā’’ti pāḷiyā pana yāva ajjhāsayāti attho, ajjhāsayaṃ ñatvā vinītaparisāti vuttaṃ hoti| tatiyaṃ uttānameva|</p>

<p rend="subhead">4. uppādāsuttavaṇṇanā</p>

<p rend="bodytext" n="137"><hi rend="paranum">137</hi><hi rend="dot">.</hi> catutthe <pb ed="V" n="2.0235"/> <hi rend="bold">dhammaṭṭhitatā</hi>ti sabhāvaṭṭhitatā| <hi rend="bold">dhammaniyāmatā</hi>ti sabhāvaniyāmatā| <hi rend="bold">sabbe saṅkhārā</hi>ti catubhūmakasaṅkhārā| <hi rend="bold">aniccā</hi>ti hutvā abhāvaṭṭhena aniccā| <hi rend="bold">dukkhā</hi>ti sampaṭipīḷanaṭṭhena dukkhā| <hi rend="bold">anattā</hi>ti avasavattanaṭṭhena anattā| iti imasmiṃ sutte tīṇi lakkhaṇāni missakāni kathitāni|</p>

<p rend="subhead">5. kesakambalasuttavaṇṇanā</p>

<p rend="bodytext" n="138"><hi rend="paranum">138</hi><hi rend="dot">.</hi> pañcame <hi rend="bold">tantāvutānaṃ vatthāna</hi>nti paccatte sāmivacanaṃ, tantehi vāyitavatthānīti attho| <hi rend="bold">kesakambalo</hi>ti <pb ed="P" n="2.0381"/> manussakesehi vāyitakambalo<pb ed="M" n="2.0243"/>| <hi rend="bold">puthusamaṇabrāhmaṇavādāna</hi>nti idampi paccatte sāmivacanaṃ| <hi rend="bold">paṭikiṭṭho</hi>ti pacchimako lāmako| <hi rend="bold">moghapuriso</hi>ti tucchapuriso| <hi rend="bold">paṭibāhatī</hi>ti paṭisedheti| <hi rend="bold">khippaṃ uḍḍeyyā</hi>ti kuminaṃ oḍḍeyya| chaṭṭhasattamāni uttānatthāneva|</p>

<p rend="subhead">8. assakhaḷuṅkasuttavaṇṇanā</p>

<p rend="bodytext" n="141"><hi rend="paranum">141</hi><hi rend="dot">.</hi> aṭṭhame <hi rend="bold">assakhaḷuṅko</hi>ti assapoto| <hi rend="bold">idamassa javasmiṃ vadāmī</hi>ti ayamassa ñāṇajavoti vadāmi| <hi rend="bold">idamassa vaṇṇasmiṃ vadāmī</hi>ti ayamassa guṇavaṇṇoti vadāmi| <hi rend="bold">idamassa ārohapariṇāhasmi</hi>nti ayamassa uccabhāvo parimaṇḍalabhāvoti vadāmīti|</p>

<p rend="subhead">9. assaparassasuttavaṇṇanā</p>

<p rend="bodytext" n="142"><hi rend="paranum">142</hi><hi rend="dot">.</hi> navame <hi rend="bold">assaparasse</hi>ti assesu parasse| <hi rend="bold">purisaparasse</hi>ti purisesu parasse, purisapuriseti attho| imasmiṃ sutte tīṇi maggaphalāni kathitāni| tattha ayaṃ tīhi maggehi ñāṇajavasampannoti veditabbo|</p>

<p rend="subhead">10. assājānīyasuttavaṇṇanā</p>

<p rend="bodytext" n="143"><hi rend="paranum">143</hi><hi rend="dot">.</hi> dasame <pb ed="V" n="2.0236"/> <hi rend="bold">bhadre</hi>ti bhaddake| <hi rend="bold">assājānīye</hi>ti kāraṇākāraṇaṃ jānanake asse| <hi rend="bold">purisājānīyesu</hi>pi eseva nayo| imasmiṃ sutte arahattaphalaṃ kathitaṃ| tatrāyaṃ arahattamaggena ñāṇajavasampannoti veditabbo|</p>

<p rend="subhead">11. paṭhamamoranivāpasuttavaṇṇanā</p>

<p rend="bodytext" n="144"><hi rend="paranum">144</hi><hi rend="dot">.</hi> ekādasame <hi rend="bold">accantaniṭṭho</hi>ti antaṃ atikkantaniṭṭho, akuppaniṭṭho dhuvaniṭṭhoti attho| sesaṃ sadisameva|</p>

<p rend="subhead">12. dutiyamoranivāpasuttavaṇṇanā</p>

<p rend="bodytext" n="145"><hi rend="paranum">145</hi><hi rend="dot">.</hi> dvādasame <hi rend="bold">iddhipāṭihāriyenā</hi>ti ijjhanakapāṭihāriyena| <hi rend="bold">ādesanāpāṭihāriyenā</hi>ti <pb ed="P" n="2.0382"/> ādisitvā apadisitvā kathananukathanakathāpāṭihāriyena|</p>

<p rend="subhead">13. tatiyamoranivāpasuttavaṇṇanā</p>

<p rend="bodytext" n="146"><hi rend="paranum">146</hi><hi rend="dot">.</hi> terasame <pb ed="M" n="2.0244"/> <hi rend="bold">sammādiṭṭhiyā</hi>ti phalasamāpattatthāya sammādiṭṭhiyā| <hi rend="bold">sammāñāṇenā</hi>ti phalañāṇena| <hi rend="bold">sammāvimuttiyā</hi>ti sesehi phalasamāpattidhammehi| imesu tīsupi suttesu khīṇāsavova kathitoti|</p>

<trailer rend="centre">yodhājīvavaggo catuttho|</trailer>
</div>

<div id="an3_3_5" n="an3_3_5" type="vagga">
<head rend="chapter"><readunit id="a3-15">(15) 5. maṅgalavaggo</readunit></head>

<p rend="subhead">1-9. akusalasuttādivaṇṇanā</p>

<p rend="bodytext" n="147-155"><hi rend="paranum">147-155</hi><hi rend="dot">.</hi> pañcamassa <pb ed="V" n="2.0237"/> paṭhame <hi rend="bold">yathābhataṃ nikkhitto</hi>ti yathā ānetvā ṭhapito| dutiye <hi rend="bold">sāvajjenā</hi>ti sadosena| tatiye <hi rend="bold">visamenā</hi>ti sapakkhalanena| <hi rend="bold">samenā</hi>ti apakkhalanena| catutthe <hi rend="bold">asucinā</hi>ti gūthasadisena aparisuddhena amejjhena| <hi rend="bold">sucinā</hi>ti parisuddhena mejjhena| pañcamādīni uttānāneva|</p>

<p rend="subhead">10. pubbaṇhasuttavaṇṇanā</p>

<p rend="bodytext" n="156"><hi rend="paranum">156</hi><hi rend="dot">.</hi> dasame <hi rend="bold">sunakkhatta</hi>ntiādīsu yasmiṃ divase tayo sucaritadhammā pūritā honti, so divaso laddhanakkhattayogo nāma, tenassa sadā <hi rend="bold">sunakkhattaṃ</hi> nāma hotīti vuccati| sveva divaso katamaṅgalo nāma hoti, tenassa sadā <hi rend="bold">sumaṅgala</hi>nti vuccati| pabhātampissa sadā <hi rend="bold">suppabhāta</hi>meva, sayanato uṭṭhānampi <hi rend="bold">suhuṭṭhita</hi>meva, khaṇopi <hi rend="bold">sukkhaṇova,</hi> muhuttopi <hi rend="bold">sumuhuttova</hi>| ettha ca dasaccharapamāṇo <pb ed="P" n="2.0383"/> kālo khaṇo nāma, tena khaṇena dasakkhaṇo kālo layo nāma, tena layena ca dasalayo kālo khaṇalayo nāma, tena dasaguṇo muhutto nāma, tena dasaguṇo khaṇamuhutto nāmāti ayaṃ vibhāgo veditabbo| <hi rend="bold">suyiṭṭhaṃ brahmacārisū</hi>ti yasmiṃ divase tīṇi sucaritāni pūritāni, tadāssa seṭṭhacārīsu dinnadānaṃ suyiṭṭhaṃ nāma hoti<pb ed="M" n="2.0245"/>| <hi rend="bold">padakkhiṇaṃ kāyakamma</hi>nti taṃ divasaṃ tena kataṃ kāyakammaṃ vaḍḍhikāyakammaṃ nāma hoti| sesapadesupi eseva nayo| <hi rend="bold">padakkhiṇāni katvānā</hi>ti vaḍḍhiyuttāni kāyakammādīni katvā| <hi rend="bold">labhantatthe padakkhiṇe</hi>ti padakkhiṇe vaḍḍhiattheyeva labhati| sesaṃ uttānamevāti|</p>

<p rend="centre">maṅgalavaggo pañcamo|</p>
</div>

<trailer rend="centre">tatiyapaṇṇāsakaṃ niṭṭhitaṃ|</trailer>
</div>

<div id="an3_4" n="an3_4" type="vagga">
<head rend="chapter"><readunit id="a3-16">(16) 6. acelakavaggavaṇṇanā</readunit></head>

<p rend="bodytext" n="157-163"><hi rend="paranum">157-163</hi><hi rend="dot">.</hi> ito <pb ed="V" n="2.0238"/> paresu <hi rend="bold">āgāḷhā paṭipadā</hi>ti gāḷhā kakkhaḷā lobhavasena thiraggahaṇā| <hi rend="bold">nijjhāmā</hi>ti attakilamathānuyogavasena suṭṭhu jhāmā santattā paritattā| <hi rend="bold">majjhimā</hi>ti neva kakkhaḷā na jhāmā majjhe bhavā| <hi rend="bold">acelako</hi>ti niccelo naggo| <hi rend="bold">muttācāro</hi>ti vissaṭṭhācāro, uccārakammādīsu lokiyakulaputtācārena virahito ṭhitakova uccāraṃ karoti, passāvaṃ karoti, khādati bhuñjati| <hi rend="bold">hatthāpalekhano</hi>ti hatthe piṇḍamhi niṭṭhite jivhāya hatthaṃ <pb ed="P" n="2.0384"/> apalekhati, uccārampi katvā hatthasmiṃyeva daṇḍakasaññī hutvā hatthena apalekhati| bhikkhāya gahaṇatthaṃ ‘‘ehi, bhadante’’ti vutto na etīti <hi rend="bold">na ehibhadantiko</hi>| ‘‘tena hi tiṭṭha, bhante’’ti vuttopi na tiṭṭhatīti <hi rend="bold">na tiṭṭhabhadantiko</hi>| tadubhayampi kira so ‘‘etassa vacanaṃ kataṃ bhavissatī’’ti na karoti| <hi rend="bold">abhihaṭa</hi>nti puretaraṃ gahetvā āhaṭabhikkhaṃ| <hi rend="bold">uddissakata</hi>nti idaṃ tumhe uddissa katanti evamārocitabhikkhaṃ| <hi rend="bold">nimantana</hi>nti ‘‘asukaṃ nāma kulaṃ vā vīthiṃ vā gāmaṃ vā paviseyyāthā’’ti evaṃ nimantitabhikkhampi na sādiyati na gaṇhāti| <hi rend="bold">na kumbhimukhā</hi>ti kumbhito uddharitvā dīyamānaṃ bhikkhampi na gaṇhāti| <hi rend="bold">na kaḷopimukhā</hi>ti kaḷopīti ukkhali vā pacchi vā, tatopi na gaṇhāti| kasmā? ‘‘kumbhikaḷopiyo maṃ nissāya kaṭacchunā pahāraṃ labhantī’’ti| <hi rend="bold">na eḷakamantara</hi>nti ummāraṃ antaraṃ katvā dīyamānaṃ na gaṇhāti| kasmā? ‘‘ayaṃ maṃ nissāya antarakaraṇaṃ labhatī’’ti| <hi rend="bold">daṇḍamusalesu</hi>pi eseva nayo| <hi rend="bold">dvinna</hi>nti <pb ed="M" n="2.0246"/> dvīsu bhuñjamānesu ekasmiṃ uṭṭhāya dente na gaṇhāti| kasmā? kabaḷantarāyo hotīti|</p>

<p rend="bodytext"><hi rend="bold">na gabbhiniyā</hi>tiādīsu pana gabbhiniyā kucchiyaṃ dārako kilamati, pāyantiyā dārakassa khīrantarāyo hoti, purisantaragatāya ratiantarāyo hotīti na gaṇhāti| <hi rend="bold">na saṅkittīsū</hi>ti saṅkittetvā katabhattesu| dubbhikkhasamaye kira acelakasāvakā acelakānaṃ atthāya tato tato taṇḍulādīni <pb ed="P" n="2.0385"/> samādapetvā bhattaṃ pacanti, ukkaṭṭhācelako tato na paṭiggaṇhāti| <hi rend="bold">na yattha sā</hi>ti yattha sunakho ‘‘piṇḍaṃ labhissāmī’’ti upaṭṭhito hoti, tattha tassa adatvā āhaṭaṃ na gaṇhāti| kasmā? etassa piṇḍantarāyo hotīti| <hi rend="bold">saṇḍasaṇḍacārinī</hi>ti samūhasamūhacārinī<pb ed="V" n="2.0239"/>| sace hi acelakaṃ disvā ‘‘imassa bhikkhaṃ dassāmā’’ti manussā bhattagehaṃ pavisanti, tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti, tato āhaṭaṃ bhikkhaṃ na gaṇhāti| kasmā? ‘‘maṃ nissāya makkhikānaṃ gocarantarāyo jāto’’ti|</p>

<p rend="bodytext"><hi rend="bold">thusodaka</hi>nti sabbasassasambhārehi katasovīrakaṃ| ettha ca surāpānameva sāvajjaṃ, ayaṃ pana sabbesu sāvajjasaññī| <hi rend="bold">ekāgāriko</hi>ti yo ekasmiṃyeva gehe bhikkhaṃ labhitvā nivattati| <hi rend="bold">ekālopiko</hi>ti ekeneva ālopena yāpeti| <hi rend="bold">dvāgārikādīsu</hi>pi eseva nayo| <hi rend="bold">ekissāpi dattiyā</hi>ti ekāya dattiyā| datti nāma ekā khuddakapāti hoti, yattha aggabhikkhaṃ pakkhipitvā ṭhapenti| <hi rend="bold">ekāhika</hi>nti ekadivasantarikaṃ| <hi rend="bold">addhamāsika</hi>nti addhamāsantarikaṃ| <hi rend="bold">pariyāyabhattabhojana</hi>nti vārabhattabhojanaṃ, ekāhavārena dvīhavārena sattāhavārena addhamāsavārenāti evaṃ divasavārena ābhatabhattabhojanaṃ| <hi rend="bold">sākabhakkho</hi>tiādīni vuttatthāneva|</p>

<p rend="bodytext"><hi rend="bold">ubbhaṭṭhako</hi>ti uddhaṃ ṭhitako| <hi rend="bold">ukkuṭikappadhānamanuyutto</hi>ti ukkuṭikavīriyamanuyutto, gacchantopi ukkuṭikova hutvā uppatitvā uppatitvā gacchati| <hi rend="bold">kaṇṭakāpassayiko</hi>ti ayakaṇṭake vā pakatikaṇṭake vā bhūmiyaṃ <pb ed="P" n="2.0386"/> koṭṭetvā tattha cammaṃ attharitvā ṭhānacaṅkamādīni karoti| <hi rend="bold">seyya</hi>nti <pb ed="M" n="2.0247"/> sayantopi tattheva seyyaṃ kappeti| sāyaṃ tatiyamassāti <hi rend="bold">sāyatatiyakaṃ</hi>| pāto majjhanhike sāyanti divasassa tikkhattuṃ ‘‘pāpaṃ pavāhessāmī’’ti udakorohanānuyogaṃ anuyutto viharati|</p>

<p rend="bodytext"><hi rend="bold">kāye kāyānupassī</hi>tiādīni heṭṭhā ekakanipātavaṇṇanāyaṃ vuttanayeneva veditabbāni| <hi rend="bold">ayaṃ vuccati, bhikkhave, majjhimā paṭipadā</hi>ti, bhikkhave, ayaṃ kāmasukhallikānuyogañca attakilamathānuyogañcāti dve ante anupagatā, sassatucchedantehi vā vimuttā majjhimā paṭipadāti veditabbā|</p>

<trailer rend="centre">acelakavaggo chaṭṭho|</trailer>
</div>

<div id="an3_5" n="an3_5" type="vagga">
<head rend="chapter"><readunit id="a3-17">17-18. peyyālavaggādivaṇṇanā</readunit></head>

<p rend="bodytext" n="164-184"><hi rend="paranum">164-184</hi><hi rend="dot">.</hi> <hi rend="bold">samanuñño</hi>ti <pb ed="V" n="2.0240"/> samānajjhāsayo| <hi rend="bold">rāgassā</hi>ti pañcakāmaguṇikarāgassa| <hi rend="bold">abhiññāyā</hi>ti abhijānanatthaṃ| <hi rend="bold">suññato samādhī</hi>tiādīhi tīhipi samādhīhi vipassanāva kathitā| vipassanā hi niccābhinivesa-niccanimitta-niccapaṇidhiādīnaṃ abhāvā imāni nāmāni labhati| <hi rend="bold">pariññāyā</hi>ti parijānanatthaṃ| sesapadesupi eseva nayoti|</p>

<trailer rend="centre">peyyālavaggādi niṭṭhitā|</trailer>
</div>

<p rend="centre">manorathapūraṇiyā aṅguttaranikāya-aṭṭhakathāya</p>

<trailer rend="centre">tikanipātassa saṃvaṇṇanā niṭṭhitā|</trailer>
<bookend/>

</xml>