<xml src="s0305m-s56.xml">

<div id="sn5_12" n="sn5_12" type="samyutta">
<head rend="chapter"><pgroup id="s56"/><readunit id="s56">12. saccasaṃyuttaṃ</readunit></head>

<p rend="title">1. samādhivaggo</p>

<p rend="subhead" sid="1">1. samādhisuttaṃ</p>

<p n="1071"> sāvatthinidānaṃ<pb ed="T" n="5.0520"/><pb ed="V" n="3.0478"/><pb ed="M" n="3.0363"/><pb ed="P" n="5.0414"/>| ‘‘samādhiṃ, bhikkhave, bhāvetha| samāhito, bhikkhave, bhikkhu yathābhūtaṃ pajānāti| kiñca yathābhūtaṃ pajānāti? ‘idaṃ dukkha’nti yathābhūtaṃ pajānāti, ‘ayaṃ dukkhasamudayo’ti yathābhūtaṃ pajānāti, ‘ayaṃ dukkhanirodho’ti yathābhūtaṃ pajānāti, ‘ayaṃ dukkhanirodhagāminī paṭipadā’ti yathābhūtaṃ pajānāti| samādhiṃ, bhikkhave, bhāvetha| samāhito, bhikkhave, bhikkhu yathābhūtaṃ pajānāti’’|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo, ‘ayaṃ dukkhasamudayo’ti yogo karaṇīyo, ‘ayaṃ dukkhanirodho’ti yogo karaṇīyo, ‘ayaṃ dukkhanirodhagāminī paṭipadā’ti yogo karaṇīyo’’ti| paṭhamaṃ|</p>

<p rend="subhead" sid="2">2. paṭisallānasuttaṃ</p>

<p n="1072"> ‘‘paṭisallāne, bhikkhave, yogamāpajjatha| paṭisallīno, bhikkhave, bhikkhu yathābhūtaṃ pajānāti| kiñca yathābhūtaṃ pajānāti? ‘idaṃ dukkha’nti yathābhūtaṃ pajānāti, ‘ayaṃ dukkhasamudayo’ti yathābhūtaṃ pajānāti, ‘ayaṃ dukkhanirodho’ti yathābhūtaṃ pajānāti, ‘ayaṃ dukkhanirodhagāminī paṭipadā’ti yathābhūtaṃ pajānāti| paṭisallāne<pb ed="P" n="5.0415"/>, bhikkhave, yogamāpajjatha| paṭisallīno, bhikkhave, bhikkhu yathābhūtaṃ pajānāti|</p>

<p>‘‘tasmātiha<pb ed="V" n="3.0479"/>, bhikkhave, ‘idaṃ dukkha’nti yogo karaṇīyo, ‘ayaṃ dukkhasamudayo’ti yogo <pb ed="T" n="5.0521"/> karaṇīyo, ‘ayaṃ dukkhanirodho’ti yogo karaṇīyo, ‘ayaṃ dukkhanirodhagāminī paṭipadā’ti yogo karaṇīyo’’ti| dutiyaṃ|</p>

<p rend="subhead" sid="3">3. paṭhamakulaputtasuttaṃ</p>

<p n="1073"> ‘‘ye <pb ed="M" n="3.0364"/> hi keci, bhikkhave, atītamaddhānaṃ kulaputtā sammā agārasmā anagāriyaṃ pabbajiṃsu, sabbe te catunnaṃ ariyasaccānaṃ yathābhūtaṃ abhisamayāya| ye hi keci, bhikkhave, anāgatamaddhānaṃ kulaputtā sammā agārasmā anagāriyaṃ pabbajissanti, sabbe te catunnaṃ ariyasaccānaṃ yathābhūtaṃ abhisamayāya| ye hi keci, bhikkhave, etarahi kulaputtā sammā agārasmā anagāriyaṃ pabbajanti, sabbe te catunnaṃ ariyasaccānaṃ yathābhūtaṃ abhisamayāya|</p>

<p>‘‘katamesaṃ catunnaṃ? dukkhassa ariyasaccassa dukkhasamudayassa ariyasaccassa dukkhanirodhassa ariyasaccassa dukkhanirodhagāminiyā paṭipadāya ariyasaccassa| ye hi keci, bhikkhave, atītamaddhānaṃ kulaputtā sammā agārasmā anagāriyaṃ pabbajiṃsu…pe.… pabbajissanti…pe.… pabbajanti, sabbe te imesaṃyeva catunnaṃ ariyasaccānaṃ yathābhūtaṃ abhisamayāya|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo, ‘ayaṃ dukkhasamudayo’ti yogo karaṇīyo, ‘ayaṃ dukkhanirodho’ti yogo karaṇīyo, ‘ayaṃ dukkhanirodhagāminī paṭipadā’ti yogo karaṇīyo’’ti| tatiyaṃ|</p>

<p rend="subhead" sid="4">4. dutiyakulaputtasuttaṃ</p>

<p n="1074"> ‘‘ye hi keci, bhikkhave, atītamaddhānaṃ kulaputtā sammā agārasmā anagāriyaṃ pabbajitā yathābhūtaṃ abhisamesuṃ, sabbe te cattāri ariyasaccāni yathābhūtaṃ abhisamesuṃ| ye hi keci, bhikkhave, anāgatamaddhānaṃ kulaputtā sammā agārasmā anagāriyaṃ pabbajitā <pb ed="V" n="3.0480"/> yathābhūtaṃ <pb ed="T" n="5.0522"/><pb ed="P" n="5.0416"/> abhisamessanti, sabbe te cattāri ariyasaccāni yathābhūtaṃ abhisamessanti| ye hi keci, bhikkhave, etarahi kulaputtā sammā agārasmā anagāriyaṃ pabbajitā yathābhūtaṃ abhisamenti, sabbe te cattāri ariyasaccāni yathābhūtaṃ abhisamenti|</p>

<p>‘‘katamāni cattāri? dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ ariyasaccaṃ, dukkhanirodhagāminī paṭipadā ariyasaccaṃ| ye hi keci, bhikkhave, atītamaddhānaṃ kulaputtā sammā agārasmā anagāriyaṃ pabbajitā yathābhūtaṃ abhisamesuṃ <pb ed="M" n="3.0365"/> …pe.… abhisamessanti…pe.… abhisamenti, sabbe te imāni cattāri ariyasaccāni yathābhūtaṃ abhisamenti|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| catutthaṃ|</p>

<p rend="subhead" sid="5">5. paṭhamasamaṇabrāhmaṇasuttaṃ</p>

<p n="1075"> ‘‘ye hi keci, bhikkhave, atītamaddhānaṃ samaṇā vā brāhmaṇā vā yathābhūtaṃ abhisambojjhiṃsu, sabbe te cattāri ariyasaccāni yathābhūtaṃ abhisambojjhiṃsu| ye hi keci, bhikkhave, anāgatamaddhānaṃ samaṇā vā brāhmaṇā vā yathābhūtaṃ abhisambojjhissanti, sabbe te cattāri ariyasaccāni yathābhūtaṃ abhisambojjhissanti| ye hi keci, bhikkhave, etarahi samaṇā vā brāhmaṇā vā yathābhūtaṃ abhisambojjhanti, sabbe te cattāri ariyasaccāni yathābhūtaṃ abhisambojjhanti|</p>

<p>‘‘katamāni cattāri? dukkhaṃ ariyasaccaṃ…pe.… dukkhanirodhagāminī paṭipadā ariyasaccaṃ| ye hi keci, bhikkhave, atītamaddhānaṃ samaṇā vā brāhmaṇā <pb ed="T" n="5.0523"/> vā yathābhūtaṃ abhisambojjhiṃsu…pe.… abhisambojjhissanti…pe.… abhisambojjhanti, sabbe te imāni cattāri ariyasaccāni <pb ed="P" n="5.0417"/> yathābhūtaṃ abhisambojjhanti|</p>

<p>‘‘tasmātiha<pb ed="V" n="3.0481"/>, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| pañcamaṃ|</p>

<p rend="subhead" sid="6">6. dutiyasamaṇabrāhmaṇasuttaṃ</p>

<p n="1076"> ‘‘ye hi keci, bhikkhave, atītamaddhānaṃ samaṇā vā brāhmaṇā vā yathābhūtaṃ abhisambuddhaṃ pakāsesuṃ, sabbe te cattāri ariyasaccāni yathābhūtaṃ abhisambuddhaṃ pakāsesuṃ| ye hi keci, bhikkhave, anāgatamaddhānaṃ samaṇā vā brāhmaṇā vā yathābhūtaṃ abhisambuddhaṃ pakāsessanti, sabbe te cattāri ariyasaccāni yathābhūtaṃ abhisambuddhaṃ pakāsessanti| ye hi keci, bhikkhave, etarahi samaṇā vā brāhmaṇā vā yathābhūtaṃ abhisambuddhaṃ pakāsenti, sabbe te cattāri ariyasaccāni yathābhūtaṃ abhisambuddhaṃ pakāsenti|</p>

<p>‘‘katamāni <pb ed="M" n="3.0366"/> cattāri? dukkhaṃ ariyasaccaṃ…pe.… dukkhanirodhagāminī paṭipadā ariyasaccaṃ| ye hi keci, bhikkhave, atītamaddhānaṃ samaṇā vā brāhmaṇā vā yathābhūtaṃ abhisambuddhaṃ pakāsesuṃ…pe.… pakāsessanti…pe.… pakāsenti, sabbe te imāni cattāri ariyasaccāni yathābhūtaṃ abhisambuddhaṃ pakāsenti|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| chaṭṭhaṃ|</p>

<p rend="subhead" sid="7">7. vitakkasuttaṃ</p>

<p n="1077"> ‘‘mā, bhikkhave, pāpake akusale vitakke vitakkeyyātha <note>vitakketha (sī. syā. kaṃ.)</note>, seyyathidaṃ <pb ed="T" n="5.0524"/> – kāmavitakkaṃ, byāpādavitakkaṃ, vihiṃsāvitakkaṃ| taṃ kissa hetu? nete, bhikkhave, vitakkā atthasaṃhitā nādibrahmacariyakā <pb ed="P" n="5.0418"/> na nibbidāya na virāgāya na nirodhāya na upasamāya na abhiññāya na sambodhāya na nibbānāya saṃvattanti|</p>

<p>‘‘vitakkentā ca kho tumhe, bhikkhave, ‘idaṃ dukkha’nti vitakkeyyātha, ‘ayaṃ dukkhasamudayo’ti <pb ed="V" n="3.0482"/> vitakkeyyātha, ‘ayaṃ dukkhanirodho’ti vitakkeyyātha, ‘ayaṃ dukkhanirodhagāminī paṭipadā’ti vitakkeyyātha| taṃ kissa hetu? ete, bhikkhave, vitakkā atthasaṃhitā ete ādibrahmacariyakā ete nibbidāya virāgāya nirodhāya upasamāya abhiññāya sambodhāya nibbānāya saṃvattanti|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| sattamaṃ|</p>

<p rend="subhead" sid="8">8. cintasuttaṃ</p>

<p n="1078"> ‘‘mā, bhikkhave, pāpakaṃ akusalaṃ cittaṃ cinteyyātha <note>cintetha (sī. syā. kaṃ.)</note> – ‘sassato loko’ti vā ‘asassato loko’ti vā, ‘antavā loko’ti vā ‘anantavā loko’ti vā, ‘taṃ jīvaṃ taṃ sarīra’nti vā ‘aññaṃ jīvaṃ aññaṃ sarīra’nti vā, ‘hoti tathāgato paraṃ maraṇā’ti vā ‘na hoti tathāgato paraṃ maraṇā’ti vā, ‘hoti ca na ca hoti <pb ed="M" n="3.0367"/> tathāgato paraṃ maraṇā’ti vā, ‘neva hoti na na hoti tathāgato paraṃ maraṇā’ti vā| taṃ kissa hetu? nesā, bhikkhave, cintā atthasaṃhitā nādibrahmacariyakā na nibbidāya na virāgāya na nirodhāya na upasamāya <pb ed="T" n="5.0525"/> na abhiññāya na sambodhāya na nibbānāya saṃvattati|</p>

<p>‘‘cintentā ca kho tumhe, bhikkhave, ‘idaṃ dukkha’nti cinteyyātha, ‘ayaṃ dukkhasamudayo’ti cinteyyātha, ‘ayaṃ dukkhanirodho’ti cinteyyātha, ‘ayaṃ dukkhanirodhagāminī paṭipadā’ti cinteyyātha| taṃ kissa hetu? esā, bhikkhave, cintā atthasaṃhitā, esā ādibrahmacariyakā, esā nibbidāya virāgāya nirodhāya upasamāya abhiññāya <pb ed="P" n="5.0419"/> sambodhāya nibbānāya saṃvattati|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| aṭṭhamaṃ|</p>

<p rend="subhead" sid="9">9. viggāhikakathāsuttaṃ</p>

<p n="1079"> ‘‘mā<pb ed="V" n="3.0483"/>, bhikkhave, viggāhikakathaṃ katheyyātha <note>kathetha (sī. syā. kaṃ.)</note> – ‘na tvaṃ imaṃ dhammavinayaṃ ājānāsi, ahaṃ imaṃ dhammavinayaṃ ājānāmi| kiṃ tvaṃ imaṃ dhammavinayaṃ ājānissasi! micchāpaṭipanno tvamasi, ahamasmi sammāpaṭipanno| sahitaṃ me, asahitaṃ te| purevacanīyaṃ pacchā avaca, pacchāvacanīyaṃ pure avaca| adhiciṇṇaṃ <note>aciṇṇaṃ (syā. kaṃ. pī.)</note> te viparāvattaṃ| āropito te vādo, cara vādappamokkhāya| niggahitosi, nibbeṭhehi vā sace pahosī’ti| taṃ kissa hetu? nesā, bhikkhave, kathā atthasaṃhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṃvattati|</p>

<p>‘‘kathentā ca kho tumhe, bhikkhave, ‘idaṃ dukkha’nti katheyyātha<pb ed="T" n="5.0526"/>, ‘ayaṃ dukkhasamudayo’ti katheyyātha, ‘ayaṃ dukkhanirodho’ti katheyyātha, ‘ayaṃ dukkhanirodhagāminī paṭipadā’ti katheyyātha…pe.… yogo karaṇīyo’’ti| navamaṃ|</p>

<p rend="subhead" sid="10">10. tiracchānakathāsuttaṃ</p>

<p n="1080"> ‘‘mā<pb ed="M" n="3.0368"/>, bhikkhave, anekavihitaṃ tiracchānakathaṃ katheyyātha, seyyathidaṃ – rājakathaṃ corakathaṃ mahāmattakathaṃ senākathaṃ, bhayakathaṃ yuddhakathaṃ, annakathaṃ pānakathaṃ vatthakathaṃ sayanakathaṃ mālākathaṃ gandhakathaṃ, ñātikathaṃ yānakathaṃ gāmakathaṃ nigamakathaṃ nagarakathaṃ janapadakathaṃ itthikathaṃ <note>itthikathaṃ purisakathaṃ (syā. kaṃ. pī. ka.)</note> sūrakathaṃ visikhākathaṃ <pb ed="P" n="5.0420"/> kumbhaṭṭhānakathaṃ, pubbapetakathaṃ nānattakathaṃ, lokakkhāyikaṃ samuddakkhāyikaṃ itibhavābhavakathaṃ iti vā| taṃ kissa hetu? nesā, bhikkhave, kathā atthasaṃhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṃvattati|</p>

<p>‘‘kathentā ca kho tumhe, bhikkhave, ‘idaṃ dukkha’nti katheyyātha, ‘ayaṃ dukkhasamudayo’ti katheyyātha, ‘ayaṃ dukkhanirodho’ti katheyyātha, ‘ayaṃ dukkhanirodhagāminī paṭipadā’ti katheyyātha| taṃ kissa hetu? esā, bhikkhave, kathā atthasaṃhitā, esā ādibrahmacariyakā, esā nibbidāya virāgāya nirodhāya upasamāya abhiññāya sambodhāya nibbānāya saṃvattati|</p>

<p>‘‘tasmātiha<pb ed="V" n="3.0484"/>, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| dasamaṃ|</p>

<p rend="centre">samādhivaggo paṭhamo|</p>

<p>tassuddānaṃ –</p>

<p rend="gatha1">samādhi <pb ed="T" n="5.0527"/> paṭisallānā, kulaputtā apare duve|</p>

<p rend="gathalast">samaṇabrāhmaṇā vitakkaṃ, cintā viggāhikā kathāti||</p>

<p rend="title">2. dhammacakkappavattanavaggo</p>

<p rend="subhead" sid="11">1. dhammacakkappavattanasuttaṃ</p>

<p n="1081"> ekaṃ <pb ed="T" n="5.0528"/> samayaṃ bhagavā bārāṇasiyaṃ viharati isipatane migadāye| tatra <pb ed="P" n="5.0421"/> kho bhagavā pañcavaggiye bhikkhū āmantesi – ‘‘dveme, bhikkhave, antā pabbajitena <pb ed="M" n="3.0369"/> na sevitabbā| katame dve? yo cāyaṃ kāmesu kāmasukhallikānuyogo hīno gammo pothujjaniko anariyo anatthasaṃhito, yo cāyaṃ attakilamathānuyogo dukkho anariyo anatthasaṃhito| ete kho, bhikkhave, ubho ante anupagamma majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṃvattati’’|</p>

<p>‘‘katamā ca sā, bhikkhave, majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṃvattati? ayameva ariyo aṭṭhaṅgiko maggo, seyyathidaṃ – sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi| ayaṃ kho sā, bhikkhave, majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṃvattati|</p>

<p>‘‘idaṃ <pb ed="V" n="3.0485"/> kho pana, bhikkhave, dukkhaṃ ariyasaccaṃ – jātipi dukkhā, jarāpi <pb ed="T" n="5.0529"/> dukkhā, byādhipi dukkho, maraṇampi dukkhaṃ, appiyehi sampayogo dukkho, piyehi vippayogo dukkho, yampicchaṃ na labhati tampi dukkhaṃ – saṃkhittena pañcupādānakkhandhā <note>pañcupādānakkhandhāpi (pī. ka.)</note> dukkhā| idaṃ kho pana, bhikkhave, dukkhasamudayaṃ ariyasaccaṃ – yāyaṃ taṇhā ponobbhavikā <note>ponobhavikā (sī. pī.)</note> nandirāgasahagatā tatratatrābhinandinī, seyyathidaṃ <note>seyyathīdaṃ (sī. syā. kaṃ. pī.)</note> – kāmataṇhā, bhavataṇhā, vibhavataṇhā| idaṃ kho pana, bhikkhave, dukkhanirodhaṃ ariyasaccaṃ – yo tassāyeva taṇhāya asesavirāganirodho cāgo paṭinissaggo mutti anālayo| idaṃ kho pana, bhikkhave, dukkhanirodhagāminī paṭipadā <pb ed="P" n="5.0422"/> ariyasaccaṃ – ayameva ariyo aṭṭhaṅgiko maggo, seyyathidaṃ – sammādiṭṭhi…pe.… sammāsamādhi|</p>

<p>‘‘‘idaṃ dukkhaṃ ariyasacca’nti me, bhikkhave, pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi| ‘taṃ kho panidaṃ dukkhaṃ ariyasaccaṃ pariññeyya’nti me, bhikkhave, pubbe…pe.… udapādi| ‘taṃ kho panidaṃ dukkhaṃ ariyasaccaṃ pariññāta’nti me, bhikkhave, pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi|</p>

<p>‘‘‘idaṃ <pb ed="M" n="3.0370"/> dukkhasamudayaṃ ariyasacca’nti me, bhikkhave, pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi| ‘taṃ kho panidaṃ dukkhasamudayaṃ ariyasaccaṃ pahātabba’nti me, bhikkhave, pubbe…pe.… <pb ed="T" n="5.0530"/> udapādi| ‘taṃ kho panidaṃ dukkhasamudayaṃ ariyasaccaṃ pahīna’nti me, bhikkhave, pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi|</p>

<p>‘‘‘idaṃ dukkhanirodhaṃ ariyasacca’nti me, bhikkhave, pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi| ‘taṃ kho panidaṃ dukkhanirodhaṃ ariyasaccaṃ sacchikātabba’nti me, bhikkhave, pubbe…pe.… udapādi| ‘taṃ kho panidaṃ dukkhanirodhaṃ ariyasaccaṃ sacchikata’nti me, bhikkhave, pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi|</p>

<p>‘‘‘idaṃ <pb ed="V" n="3.0486"/> dukkhanirodhagāminī paṭipadā ariyasacca’nti me, bhikkhave, pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi| taṃ kho panidaṃ dukkhanirodhagāminī paṭipadā ariyasaccaṃ bhāvetabba’nti me, bhikkhave, pubbe…pe.… udapādi| ‘taṃ kho panidaṃ dukkhanirodhagāminī paṭipadā ariyasaccaṃ bhāvita’nti me, bhikkhave, pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi|</p>

<p>‘‘yāvakīvañca me, bhikkhave, imesu catūsu ariyasaccesu evaṃ tiparivaṭṭaṃ dvādasākāraṃ yathābhūtaṃ ñāṇadassanaṃ na suvisuddhaṃ ahosi, neva tāvāhaṃ, bhikkhave<pb ed="P" n="5.0423"/>, sadevake loke samārake sabrahmake sassamaṇabrāhmaṇiyā <pb ed="T" n="5.0531"/> pajāya sadevamanussāya ‘anuttaraṃ sammāsambodhiṃ abhisambuddho’ti paccaññāsiṃ <note>abhisambuddho paccaññāsiṃ (sī. syā. kaṃ.)</note>|</p>

<p>‘‘yato ca kho me, bhikkhave, imesu catūsu ariyasaccesu evaṃ tiparivaṭṭaṃ dvādasākāraṃ yathābhūtaṃ ñāṇadassanaṃ suvisuddhaṃ ahosi, athāhaṃ, bhikkhave, sadevake loke samārake sabrahmake sassamaṇabrāhmaṇiyā pajāya sadevamanussāya ‘anuttaraṃ sammāsambodhiṃ abhisambuddho’ti paccaññāsiṃ| ñāṇañca pana me dassanaṃ udapādi – ‘akuppā me vimutti <pb ed="M" n="3.0371"/> <note>cetovimutti (sī. pī.)</note>, ayamantimā jāti, natthidāni punabbhavo’’’ti| idamavoca bhagavā| attamanā pañcavaggiyā bhikkhū bhagavato bhāsitaṃ abhinandunti|</p>

<p>imasmiñca pana veyyākaraṇasmiṃ bhaññamāne āyasmato koṇḍaññassa virajaṃ vītamalaṃ dhammacakkhuṃ udapādi – ‘‘yaṃ kiñci samudayadhammaṃ, sabbaṃ taṃ nirodhadhamma’’nti|</p>

<p>pavattite ca pana bhagavatā dhammacakke bhummā devā saddamanussāvesuṃ – ‘‘etaṃ bhagavatā bārāṇasiyaṃ isipatane migadāye anuttaraṃ dhammacakkaṃ pavattitaṃ appaṭivattiyaṃ samaṇena vā brāhmaṇena vā devena vā mārena vā brahmunā vā kenaci vā lokasmi’’nti| bhummānaṃ devānaṃ saddaṃ sutvā cātumahārājikā devā saddamanussāvesuṃ – ‘‘etaṃ bhagavatā bārāṇasiyaṃ isipatane migadāye anuttaraṃ dhammacakkaṃ pavattitaṃ, appaṭivattiyaṃ samaṇena vā brāhmaṇena vā <pb ed="T" n="5.0532"/> devena vā mārena vā brahmunā vā kenaci vā lokasmi’’nti| cātumahārājikānaṃ devānaṃ saddaṃ sutvā tāvatiṃsā <pb ed="V" n="3.0487"/> devā…pe.… yāmā devā…pe.… tusitā devā…pe.… nimmānaratī devā…pe.… paranimmitavasavattī devā…pe.… brahmakāyikā devā saddamanussāvesuṃ – ‘‘etaṃ bhagavatā bārāṇasiyaṃ isipatane migadāye anuttaraṃ dhammacakkaṃ pavattitaṃ appaṭivattiyaṃ <pb ed="P" n="5.0424"/> samaṇena vā brāhmaṇena vā devena vā mārena vā brahmunā vā kenaci vā lokasmi’’nti|</p>

<p>itiha tena khaṇena (tena layena) <note>( ) natthi (sī. syā. kaṃ.)</note> tena muhuttena yāva brahmalokā saddo abbhuggacchi| ayañca dasasahassilokadhātu saṅkampi sampakampi sampavedhi, appamāṇo ca uḷāro obhāso loke pāturahosi atikkamma devānaṃ devānubhāvanti|</p>

<p>atha kho bhagavā imaṃ udānaṃ udānesi – ‘‘aññāsi vata, bho, koṇḍañño, aññāsi vata, bho, koṇḍañño’’ti! iti hidaṃ āyasmato koṇḍaññassa ‘aññāsikoṇḍañño’ tveva nāmaṃ ahosīti| paṭhamaṃ|</p>

<p rend="subhead" sid="12">2. tathāgatasuttaṃ</p>

<p n="1082"> ‘‘‘idaṃ dukkhaṃ ariyasacca’nti, bhikkhave, tathāgatānaṃ pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi| ‘taṃ kho panidaṃ dukkhaṃ ariyasaccaṃ pariññeyya’nti <pb ed="M" n="3.0372"/> bhikkhave, tathāgatānaṃ pubbe…pe.… udapādi| ‘taṃ kho panidaṃ dukkhaṃ ariyasaccaṃ pariññāta’nti, bhikkhave, tathāgatānaṃ pubbe ananussutesu dhammesu cakkhuṃ udapādi, ñāṇaṃ <pb ed="T" n="5.0533"/> udapādi, paññā udapādi, vijjā udapādi, āloko udapādi|</p>

<p>‘‘‘idaṃ dukkhasamudayaṃ ariyasacca’nti bhikkhave, tathāgatānaṃ pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi| ‘taṃ kho panidaṃ dukkhasamudayaṃ ariyasaccaṃ pahātabba’nti, bhikkhave, tathāgatānaṃ pubbe…pe.… udapādi| ‘taṃ kho panidaṃ dukkhasamudayaṃ ariyasaccaṃ pahīna’nti, bhikkhave, tathāgatānaṃ pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi|</p>

<p>‘‘‘idaṃ <pb ed="V" n="3.0488"/> dukkhanirodhaṃ ariyasacca’nti, bhikkhave, tathāgatānaṃ pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi| ‘taṃ kho panidaṃ dukkhanirodhaṃ ariyasaccaṃ sacchikātabba’nti, bhikkhave, tathāgatānaṃ pubbe…pe. <pb ed="P" n="5.0425"/>… udapādi| ‘taṃ kho panidaṃ dukkhanirodhaṃ ariyasaccaṃ sacchikata’nti, bhikkhave, tathāgatānaṃ pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi|</p>

<p>‘‘‘idaṃ dukkhanirodhagāminī paṭipadā ariyasacca’nti, bhikkhave, tathāgatānaṃ pubbe ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādi| ‘taṃ kho panidaṃ dukkhanirodhagāminī paṭipadā ariyasaccaṃ bhāvetabba’nti, bhikkhave, tathāgatānaṃ pubbe…pe.… udapādi| ‘taṃ kho panidaṃ dukkhanirodhagāminī paṭipadā ariyasaccaṃ bhāvita’nti, bhikkhave, tathāgatānaṃ pubbe <pb ed="T" n="5.0534"/> ananussutesu dhammesu cakkhuṃ udapādi, ñāṇaṃ udapādi, paññā udapādi, vijjā udapādi, āloko udapādī’’ti| dutiyaṃ|</p>

<p rend="subhead" sid="13">3. khandhasuttaṃ</p>

<p n="1083"> ‘‘cattārimāni, bhikkhave, ariyasaccāni| katamāni cattāri? dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ ariyasaccaṃ <note>dukkhasamudayo ariyasaccaṃ dukkhanirodho ariyasaccaṃ (syā.)</note> dukkhanirodhagāminī paṭipadā ariyasaccaṃ|</p>

<p>‘‘katamañca<pb ed="M" n="3.0373"/>, bhikkhave, dukkhaṃ ariyasaccaṃ? ‘pañcupādānakkhandhā’ tissa vacanīyaṃ, seyyathidaṃ <note>katame pañca (sī. syā. kaṃ.)</note> – rūpupādānakkhandho…pe.… viññāṇupādānakkhandho| idaṃ vuccati, bhikkhave, dukkhaṃ ariyasaccaṃ|</p>

<p>‘‘katamañca, bhikkhave, dukkhasamudayaṃ ariyasaccaṃ? yāyaṃ taṇhā ponobbhavikā nandirāgasahagatā tatratatrābhinandinī, seyyathidaṃ – kāmataṇhā, bhavataṇhā, vibhavataṇhā| idaṃ vuccati, bhikkhave, dukkhasamudayaṃ ariyasaccaṃ|</p>

<p>‘‘katamañca<pb ed="V" n="3.0489"/>, bhikkhave, dukkhanirodhaṃ ariyasaccaṃ? yo tassāyeva taṇhāya asesavirāganirodho cāgo paṭinissaggo mutti anālayo – idaṃ vuccati, bhikkhave, dukkhanirodhaṃ ariyasaccaṃ|</p>

<p>‘‘katamañca, bhikkhave, dukkhanirodhagāminī paṭipadā ariyasaccaṃ? ayameva ariyo aṭṭhaṅgiko maggo, seyyathidaṃ – sammādiṭṭhi…pe.… sammāsamādhi – idaṃ vuccati, bhikkhave, dukkhanirodhagāminī paṭipadā ariyasaccaṃ| imāni <pb ed="T" n="5.0535"/><pb ed="P" n="5.0426"/> kho, bhikkhave, cattāri ariyasaccāni|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| tatiyaṃ|</p>

<p rend="subhead" sid="14">4. ajjhattikāyatanasuttaṃ</p>

<p n="1084"> ‘‘cattārimāni, bhikkhave, ariyasaccāni| katamāni cattāri? dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ ariyasaccaṃ, dukkhanirodhagāminī paṭipadā ariyasaccaṃ|</p>

<p>‘‘katamañca, bhikkhave, dukkhaṃ ariyasaccaṃ? ‘cha ajjhattikāni āyatanānī’ tissa vacanīyaṃ| katamāni cha? cakkhāyatanaṃ…pe.… manāyatanaṃ – idaṃ vuccati, bhikkhave, dukkhaṃ ariyasaccaṃ|</p>

<p>‘‘katamañca, bhikkhave, dukkhasamudayaṃ ariyasaccaṃ? yāyaṃ taṇhā ponobbhavikā nandirāgasahagatā tatratatrābhinandinī, seyyathidaṃ – kāmataṇhā, bhavataṇhā, vibhavataṇhā – idaṃ vuccati, bhikkhave, dukkhasamudayaṃ ariyasaccaṃ|</p>

<p>‘‘katamañca<pb ed="M" n="3.0374"/>, bhikkhave, dukkhanirodhaṃ ariyasaccaṃ? yo tassāyeva taṇhāya asesavirāganirodho <pb ed="V" n="3.0490"/> cāgo paṭinissaggo mutti anālayo – idaṃ vuccati, bhikkhave, dukkhanirodhaṃ ariyasaccaṃ|</p>

<p>‘‘katamañca, bhikkhave, dukkhanirodhagāminī paṭipadā ariyasaccaṃ? ayameva ariyo aṭṭhaṅgiko maggo, seyyathidaṃ – sammādiṭṭhi…pe.… sammāsamādhi – idaṃ vuccati, bhikkhave, dukkhanirodhagāminī paṭipadā ariyasaccaṃ| imāni <pb ed="T" n="5.0536"/> kho, bhikkhave, cattāri ariyasaccāni|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| catutthaṃ|</p>

<p rend="subhead" sid="15">5. paṭhamadhāraṇasuttaṃ</p>

<p n="1085"> ‘‘dhāretha no tumhe, bhikkhave, mayā cattāri ariyasaccāni desitānī’’ti? evaṃ vutte aññataro bhikkhu bhagavantaṃ etadavoca <pb ed="P" n="5.0427"/> – ‘‘ahaṃ kho, bhante, dhāremi bhagavatā cattāri ariyasaccāni desitānī’’ti| ‘‘yathā kathaṃ pana tvaṃ, bhikkhu, dhāresi mayā cattāri ariyasaccāni desitānī’’ti? ‘‘dukkhaṃ khvāhaṃ, bhante, bhagavatā paṭhamaṃ ariyasaccaṃ desitaṃ dhāremi; dukkhasamudayaṃ khvāhaṃ, bhante, bhagavatā dutiyaṃ ariyasaccaṃ desitaṃ dhāremi; dukkhanirodhaṃ khvāhaṃ, bhante, bhagavatā tatiyaṃ ariyasaccaṃ desitaṃ dhāremi; dukkhanirodhagāminiṃ paṭipadaṃ khvāhaṃ, bhante, bhagavatā catutthaṃ ariyasaccaṃ desitaṃ dhāremi| evaṃ khvāhaṃ, bhante, dhāremi bhagavatā cattāri ariyasaccāni desitānī’’ti|</p>

<p>‘‘sādhu sādhu, bhikkhu! sādhu kho tvaṃ, bhikkhu, dhāresi mayā cattāri ariyasaccāni desitānīti| dukkhaṃ kho, bhikkhu, mayā paṭhamaṃ ariyasaccaṃ desitaṃ, tathā naṃ dhārehi; dukkhasamudayaṃ <note>dukkhasamudayo (syā. kaṃ.)</note> kho, bhikkhu, mayā dutiyaṃ ariyasaccaṃ desitaṃ, tathā naṃ dhārehi; dukkhanirodhaṃ <note>dukkhanirodho (syā. kaṃ.)</note> kho, bhikkhu, mayā tatiyaṃ ariyasaccaṃ desitaṃ, tathā naṃ dhārehi; dukkhanirodhagāminī paṭipadā <note>dukkhanirodhagāminipaṭipadaṃ (pī.), dukkhanirodhagāminiṃ paṭipadaṃ (ka.)</note> kho, bhikkhu, mayā catutthaṃ ariyasaccaṃ desitaṃ, tathā naṃ dhārehi| evaṃ kho, bhikkhu, dhārehi mayā cattāri ariyasaccāni desitānīti|</p>

<p>‘‘tasmātiha<pb ed="M" n="3.0375"/><pb ed="V" n="3.0491"/><pb ed="T" n="5.0537"/>, bhikkhu, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| pañcamaṃ|</p>

<p rend="subhead" sid="16">6. dutiyadhāraṇasuttaṃ</p>

<p n="1086"> ‘‘dhāretha no tumhe, bhikkhave, mayā cattāri ariyasaccāni desitānī’’ti? evaṃ vutte aññataro bhikkhu bhagavantaṃ etadavoca – ‘‘ahaṃ kho, bhante, dhāremi bhagavatā cattāri ariyasaccāni desitānī’’ti|</p>

<p>‘‘yathā kathaṃ pana tvaṃ, bhikkhu, dhāresi mayā cattāri ariyasaccāni desitānī’’ti? ‘‘dukkhaṃ <pb ed="P" n="5.0428"/> khvāhaṃ, bhante, bhagavatā paṭhamaṃ ariyasaccaṃ desitaṃ dhāremi| yo hi koci, bhante, samaṇo vā brāhmaṇo vā evaṃ vadeyya – ‘netaṃ dukkhaṃ paṭhamaṃ ariyasaccaṃ yaṃ samaṇena gotamena desitaṃ| ahametaṃ dukkhaṃ paṭhamaṃ ariyasaccaṃ paccakkhāya aññaṃ dukkhaṃ paṭhamaṃ ariyasaccaṃ paññapessāmī’ti – netaṃ ṭhānaṃ vijjati| dukkhasamudayaṃ khvāhaṃ, bhante, bhagavatā…pe.… dukkhanirodhagāminiṃ paṭipadaṃ khvāhaṃ, bhante, bhagavatā catutthaṃ ariyasaccaṃ desitaṃ dhāremi| yo hi koci, bhante, samaṇo vā brāhmaṇo vā evaṃ vadeyya – ‘netaṃ dukkhanirodhagāminī paṭipadā catutthaṃ ariyasaccaṃ yaṃ samaṇena gotamena desitaṃ| ahametaṃ dukkhanirodhagāminiṃ paṭipadaṃ catutthaṃ ariyasaccaṃ paccakkhāya aññaṃ dukkhanirodhagāminiṃ paṭipadaṃ catutthaṃ ariyasaccaṃ paññapessāmī’ti – netaṃ ṭhānaṃ vijjati| evaṃ khvāhaṃ, bhante, dhāremi bhagavatā cattāri ariyasaccāni desitānī’’ti|</p>

<p>‘‘sādhu sādhu, bhikkhu! sādhu kho tvaṃ, bhikkhu, dhāresi mayā cattāri <pb ed="T" n="5.0538"/> ariyasaccāni desitānīti| dukkhaṃ kho, bhikkhu, mayā paṭhamaṃ ariyasaccaṃ desitaṃ, tathā naṃ dhārehi| yo hi koci, bhikkhu, samaṇo vā brāhmaṇo vā evaṃ vadeyya – ‘netaṃ dukkhaṃ paṭhamaṃ ariyasaccaṃ yaṃ samaṇena gotamena desitaṃ| ahametaṃ dukkhaṃ paṭhamaṃ ariyasaccaṃ paccakkhāya aññaṃ dukkhaṃ paṭhamaṃ ariyasaccaṃ paññapessāmī’ti – netaṃ ṭhānaṃ vijjati| dukkhasamudayaṃ kho, bhikkhu…pe.… dukkhanirodhaṃ kho, bhikkhu…pe.… dukkhanirodhagāminī paṭipadā kho, bhikkhu, mayā catutthaṃ ariyasaccaṃ desitaṃ, tathā naṃ dhārehi| yo hi koci, bhikkhu, samaṇo vā <pb ed="V" n="3.0492"/> brāhmaṇo vā evaṃ vadeyya <pb ed="P" n="5.0429"/> – ‘netaṃ dukkhanirodhagāminī paṭipadā catutthaṃ ariyasaccaṃ yaṃ samaṇena gotamena desitaṃ<pb ed="M" n="3.0376"/>| ahametaṃ dukkhanirodhagāminiṃ paṭipadaṃ catutthaṃ ariyasaccaṃ paccakkhāya aññaṃ dukkhanirodhagāminiṃ paṭipadaṃ catutthaṃ ariyasaccaṃ paññapessāmī’ti – netaṃ ṭhānaṃ vijjati| evaṃ kho tvaṃ, bhikkhu, dhārehi mayā cattāri ariyasaccāni desitānīti|</p>

<p>‘‘tasmātiha, bhikkhu, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| chaṭṭhaṃ|</p>

<p rend="subhead" sid="17">7. avijjāsuttaṃ</p>

<p n="1087"> ekamantaṃ nisinno kho so bhikkhu bhagavantaṃ etadavoca – ‘‘‘avijjā, avijjā’ti bhante, vuccati| katamā nu kho, bhante, avijjā; kittāvatā ca avijjāgato hotī’’ti? ‘‘yaṃ kho, bhikkhu, dukkhe aññāṇaṃ, dukkhasamudaye aññāṇaṃ, dukkhanirodhe aññāṇaṃ, dukkhanirodhagāminiyā paṭipadāya aññāṇaṃ – ayaṃ vuccati, bhikkhu, avijjā; ettāvatā ca <pb ed="T" n="5.0539"/> avijjāgato hotī’’ti|</p>

<p>‘‘tasmātiha, bhikkhu, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| sattamaṃ|</p>

<p rend="subhead" sid="18">8. vijjāsuttaṃ</p>

<p n="1088"> atha kho aññataro bhikkhu yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi| ekamantaṃ nisinno kho so bhikkhu bhagavantaṃ etadavoca – ‘‘‘vijjā, vijjā’ti, bhante, vuccati| katamā nu kho, bhante, vijjā; kittāvatā ca vijjāgato hotī’’ti? ‘‘yaṃ <pb ed="P" n="5.0430"/> kho, bhikkhu, dukkhe ñāṇaṃ, dukkhasamudaye ñāṇaṃ, dukkhanirodhe ñāṇaṃ, dukkhanirodhagāminiyā paṭipadāya ñāṇaṃ – ayaṃ vuccati, bhikkhu, vijjā; ettāvatā ca vijjāgato hotī’’ti|</p>

<p>‘‘tasmātiha<pb ed="V" n="3.0493"/>, bhikkhu, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| aṭṭhamaṃ|</p>

<p rend="subhead" sid="19">9. saṅkāsanasuttaṃ</p>

<p n="1089"> ‘‘‘idaṃ dukkhaṃ ariyasacca’nti bhikkhave, mayā paññattaṃ| tattha aparimāṇā vaṇṇā aparimāṇā byañjanā aparimāṇā saṅkāsanā – ‘itipidaṃ dukkhaṃ ariyasacca’nti<pb ed="M" n="3.0377"/>; idaṃ dukkhasamudayaṃ…pe.… idaṃ dukkhanirodhaṃ…pe.… ‘idaṃ dukkhanirodhagāminī paṭipadā ariyasacca’nti, bhikkhave, mayā paññattaṃ| tattha aparimāṇā vaṇṇā aparimāṇā byañjanā aparimāṇā saṅkāsanā – ‘itipidaṃ dukkhanirodhagāminī paṭipadā ariyasacca’nti|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| navamaṃ|</p>

<p rend="subhead" sid="20">10. tathasuttaṃ</p>

<p n="1090"> ‘‘cattārimāni, bhikkhave, tathāni avitathāni anaññathāni| katamāni cattāri? ‘idaṃ dukkha’nti, bhikkhave, tathametaṃ avitathametaṃ anaññathametaṃ<pb ed="T" n="5.0540"/>; ‘ayaṃ dukkhasamudayo’ti tathametaṃ avitathametaṃ anaññathametaṃ; ‘ayaṃ dukkhanirodho’ti tathametaṃ avitathametaṃ anaññathametaṃ; ‘ayaṃ <pb ed="P" n="5.0431"/> dukkhanirodhagāminī paṭipadā’ti tathametaṃ avitathametaṃ anaññathametaṃ – imāni kho, bhikkhave, cattāri tathāni avitathāni anaññathāni|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| dasamaṃ|</p>

<p rend="centre">dhammacakkappavattanavaggo dutiyo|</p>

<p>tassuddānaṃ –</p>

<p rend="gatha1">dhammacakkaṃ <pb ed="V" n="3.0494"/> tathāgataṃ, khandhā āyatanena ca|</p>

<p rend="gathalast">dhāraṇā ca dve avijjā, vijjā saṅkāsanā tathāti||</p>

<p rend="title">3. koṭigāmavaggo</p>

<p rend="subhead" sid="21">1. paṭhamakoṭigāmasuttaṃ</p>

<p n="1091"> ekaṃ <pb ed="T" n="5.0541"/> samayaṃ bhagavā vajjīsu viharati koṭigāme| tatra kho bhagavā bhikkhū āmantesi – ‘‘catunnaṃ, bhikkhave, ariyasaccānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca’’|</p>

<p>‘‘katamesaṃ <pb ed="M" n="3.0378"/> catunnaṃ? dukkhassa, bhikkhave, ariyasaccassa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca| dukkhasamudayassa ariyasaccassa…pe.… dukkhanirodhassa ariyasaccassa…pe.… dukkhanirodhagāminiyā paṭipadāya ariyasaccassa ananubodhā <pb ed="P" n="5.0432"/> appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca| tayidaṃ, bhikkhave, dukkhaṃ ariyasaccaṃ anubuddhaṃ paṭividdhaṃ, dukkhasamudayaṃ ariyasaccaṃ anubuddhaṃ paṭividdhaṃ, dukkhanirodhaṃ ariyasaccaṃ anubuddhaṃ paṭividdhaṃ, dukkhanirodhagāminī paṭipadā ariyasaccaṃ anubuddhaṃ paṭividdhaṃ; ucchinnā bhavataṇhā, khīṇā bhavanetti; natthidāni punabbhavo’’ti|</p>

<p>idamavoca bhagavā| idaṃ vatvāna sugato athāparaṃ etadavoca satthā –</p>

<p rend="gatha1">‘‘catunnaṃ ariyasaccānaṃ, yathābhūtaṃ adassanā|</p>

<p rend="gathalast">saṃsitaṃ <note>saṃsaritaṃ (syā. kaṃ. ka.) dī. ni. 2.155</note> dīghamaddhānaṃ, tāsu tāsveva jātisu||</p>

<p rend="gatha1">‘‘tāni <pb ed="V" n="3.0495"/> <note>yāni (syā. kaṃ. pī. ka.)</note> etāni diṭṭhāni, bhavanetti samūhatā|</p>

<p rend="gathalast">ucchinnaṃ mūlaṃ dukkhassa, natthidāni punabbhavo’’ti|| paṭhamaṃ|</p>

<p rend="subhead" sid="22">2. dutiyakoṭigāmasuttaṃ</p>

<p n="1092"> ‘‘ye <pb ed="T" n="5.0542"/> hi keci, bhikkhave, samaṇā vā brāhmaṇā vā ‘idaṃ dukkha’nti yathābhūtaṃ nappajānanti, ‘ayaṃ dukkhasamudayo’ti yathābhūtaṃ nappajānanti, ‘ayaṃ dukkhanirodho’ti yathābhūtaṃ nappajānanti, ‘ayaṃ dukkhanirodhagāminī paṭipadā’ti yathābhūtaṃ nappajānanti, na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā, na ca panete āyasmanto sāmaññatthaṃ vā brahmaññatthaṃ vā diṭṭheva dhamme sayaṃ abhiññā sacchikatvā upasampajja viharanti|</p>

<p>‘‘ye ca kho keci, bhikkhave, samaṇā vā brāhmaṇā vā ‘idaṃ dukkha’nti yathābhūtaṃ pajānanti, ‘ayaṃ dukkhasamudayo’ti yathābhūtaṃ pajānanti, ‘ayaṃ dukkhanirodho’ti yathābhūtaṃ pajānanti, ‘ayaṃ dukkhanirodhagāminī paṭipadā’ti yathābhūtaṃ pajānanti, te kho me, bhikkhave, samaṇā vā brāhmaṇā <pb ed="M" n="3.0379"/> vā samaṇesu ceva samaṇasammatā brāhmaṇesu ca brāhmaṇasammatā, te <pb ed="P" n="5.0433"/> ca panāyasmanto sāmaññatthañca brahmaññatthañca diṭṭheva dhamme sayaṃ abhiññā sacchikatvā upasampajja viharantī’’ti|</p>

<p>idamavoca bhagavā| idaṃ vatvāna sugato athāparaṃ etadavoca satthā –</p>

<p rend="gatha1">‘‘ye dukkhaṃ nappajānanti, atho dukkhassa sambhavaṃ|</p>

<p rend="gathalast">yattha ca sabbaso dukkhaṃ, asesaṃ uparujjhati||</p>

<p rend="gatha1">‘‘tañca maggaṃ na jānanti, dukkhūpasamagāminaṃ|</p>

<p rend="gatha2">cetovimuttihīnā <pb ed="T" n="5.0543"/> te, atho paññāvimuttiyā|</p>

<p rend="gathalast">abhabbā te antakiriyāya, te ve jātijarūpagā||</p>

<p rend="gatha1">‘‘ye <pb ed="V" n="3.0496"/> ca dukkhaṃ pajānanti, atho dukkhassa sambhavaṃ|</p>

<p rend="gathalast">yattha ca sabbaso dukkhaṃ, asesaṃ uparujjhati||</p>

<p rend="gatha1">‘‘tañca maggaṃ pajānanti, dukkhūpasamagāminaṃ|</p>

<p rend="gatha2">cetovimuttisampannā, atho paññāvimuttiyā|</p>

<p rend="gathalast">sabbā te antakiriyāya, na te jātijarūpagā’’ti|| dutiyaṃ|</p>

<p rend="subhead" sid="23">3. sammāsambuddhasuttaṃ</p>

<p n="1093"> sāvatthinidānaṃ| cattārimāni, bhikkhave, ariyasaccāni| katamāni cattāri? dukkhaṃ ariyasaccaṃ…pe.… dukkhanirodhagāminī paṭipadā ariyasaccaṃ – imāni kho, bhikkhave, cattāri ariyasaccāni| imesaṃ kho, bhikkhave, catunnaṃ ariyasaccānaṃ yathābhūtaṃ abhisambuddhattā tathāgato ‘arahaṃ sammāsambuddho’ti vuccati|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| tatiyaṃ|</p>

<p rend="subhead" sid="24">4. arahantasuttaṃ</p>

<p n="1094"> sāvatthinidānaṃ| ye hi keci, bhikkhave, atītamaddhānaṃ arahanto sammāsambuddhā yathābhūtaṃ abhisambujjhiṃsu, sabbe te cattāri ariyasaccāni yathābhūtaṃ <pb ed="M" n="3.0380"/> abhisambujjhiṃsu| ye <pb ed="P" n="5.0434"/> hi <note>yepi hi (bahūsu)</note> keci, bhikkhave, anāgatamaddhānaṃ arahanto sammāsambuddhā yathābhūtaṃ abhisambujjhissanti, sabbe te cattāri ariyasaccāni yathābhūtaṃ abhisambujjhissanti| ye hi keci, bhikkhave, etarahi arahanto sammāsambuddhā yathābhūtaṃ abhisambujjhanti, sabbe <pb ed="T" n="5.0544"/> te cattāri ariyasaccāni yathābhūtaṃ abhisambujjhanti|</p>

<p>‘‘katamāni cattāri? dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ ariyasaccaṃ, dukkhanirodhagāminī paṭipadā ariyasaccaṃ| ye hi, keci, bhikkhave, atītamaddhānaṃ <pb ed="V" n="3.0497"/> arahanto sammāsambuddhā yathābhūtaṃ abhisambujjhiṃsu…pe.… abhisambujjhissanti…pe.… abhisambujjhanti, sabbe te imāni cattāri ariyasaccāni yathābhūtaṃ abhisambujjhanti|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| catutthaṃ|</p>

<p rend="subhead" sid="25">5. āsavakkhayasuttaṃ</p>

<p n="1095"> ‘‘jānatohaṃ, bhikkhave, passato āsavānaṃ khayaṃ vadāmi, no ajānato apassato| kiñca, bhikkhave, jānato passato āsavānaṃ khayo hoti? ‘idaṃ dukkha’nti, bhikkhave, jānato passato āsavānaṃ khayo hoti, ‘ayaṃ dukkhasamudayo’ti jānato passato āsavānaṃ khayo hoti, ‘ayaṃ dukkhanirodho’ti jānato passato āsavānaṃ khayo hoti, ‘ayaṃ dukkhanirodhagāminī paṭipadā’ti jānato passato āsavānaṃ khayo hoti| evaṃ kho, bhikkhave, jānato evaṃ passato āsavānaṃ khayo hoti|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| pañcamaṃ|</p>

<p rend="subhead" sid="26">6. mittasuttaṃ</p>

<p n="1096"> ‘‘ye hi keci, bhikkhave, anukampeyyātha, ye ca sotabbaṃ maññeyyuṃ – mittā vā amaccā vā ñātī vā sālohitā vā <pb ed="P" n="5.0435"/> – te vo, bhikkhave, catunnaṃ ariyasaccānaṃ yathābhūtaṃ abhisamayāya samādapetabbā nivesetabbā <pb ed="T" n="5.0545"/> patiṭṭhāpetabbā|</p>

<p>‘‘katamesaṃ <pb ed="M" n="3.0381"/> catunnaṃ? dukkhassa ariyasaccassa, dukkhasamudayassa ariyasaccassa, dukkhanirodhassa ariyasaccassa, dukkhanirodhagāminiyā paṭipadāya ariyasaccassa| ye hi keci, bhikkhave, anukampeyyātha, ye ca sotabbaṃ maññeyyuṃ – mittā vā amaccā vā ñātī vā <pb ed="V" n="3.0498"/> sālohitā vā te vo, bhikkhave, imesaṃ catunnaṃ ariyasaccānaṃ yathābhūtaṃ abhisamayāya samādapetabbā nivesetabbā patiṭṭhāpetabbā|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| chaṭṭhaṃ|</p>

<p rend="subhead" sid="27">7. tathasuttaṃ</p>

<p n="1097"> ‘‘cattārimāni, bhikkhave, ariyasaccāni| katamāni cattāri? dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ ariyasaccaṃ, dukkhanirodhagāminī paṭipadā ariyasaccaṃ – imāni kho, bhikkhave, cattāri ariyasaccāni tathāni avitathāni anaññathāni; tasmā ‘ariyasaccānī’ti vuccanti|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| sattamaṃ|</p>

<p rend="subhead" sid="28">8. lokasuttaṃ</p>

<p n="1098"> ‘‘cattārimāni, bhikkhave, ariyasaccāni| katamāni cattāri? dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ ariyasaccaṃ, dukkhanirodhagāminī paṭipadā ariyasaccaṃ| sadevake loke samārake sabrahmake sassamaṇabrāhmaṇiyā pajāya sadevamanussāya tathāgato ariyo; tasmā ‘ariyasaccānī’ti vuccanti’’|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo <pb ed="T" n="5.0546"/> karaṇīyo’’ti| aṭṭhamaṃ|</p>

<p rend="subhead" sid="29">9. pariññeyyasuttaṃ</p>

<p n="1099"> ‘‘cattārimāni<pb ed="V" n="3.0499"/><pb ed="P" n="5.0436"/>, bhikkhave, ariyasaccāni| katamāni cattāri? dukkhaṃ ariyasaccaṃ, dukkhasamudayaṃ ariyasaccaṃ, dukkhanirodhaṃ ariyasaccaṃ, dukkhanirodhagāminī paṭipadā ariyasaccaṃ – imāni kho, bhikkhave, cattāri ariyasaccāni| imesaṃ <pb ed="M" n="3.0382"/> kho, bhikkhave, catunnaṃ ariyasaccānaṃ atthi ariyasaccaṃ pariññeyyaṃ, atthi ariyasaccaṃ pahātabbaṃ, atthi ariyasaccaṃ sacchikātabbaṃ, atthi ariyasaccaṃ bhāvetabbaṃ|</p>

<p>‘‘katamañca, bhikkhave, ariyasaccaṃ pariññeyyaṃ? dukkhaṃ, bhikkhave, ariyasaccaṃ pariññeyyaṃ, dukkhasamudayaṃ ariyasaccaṃ pahātabbaṃ, dukkhanirodhaṃ ariyasaccaṃ sacchikātabbaṃ, dukkhanirodhagāminī paṭipadā ariyasaccaṃ bhāvetabbaṃ|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| navamaṃ|</p>

<p rend="subhead" sid="30">10. gavampatisuttaṃ</p>

<p n="1100"> ekaṃ samayaṃ sambahulā therā bhikkhū cetesu <note>cetiyesu (syā.)</note> viharanti sahañcanike <note>sahajaniye (sī. syā. kaṃ.)</note>| tena kho pana samayena sambahulānaṃ therānaṃ bhikkhūnaṃ pacchābhattaṃ piṇḍapātapaṭikkantānaṃ maṇḍalamāḷe sannisinnānaṃ sannipatitānaṃ ayamantarākathā udapādi – ‘‘yo nu kho, āvuso, dukkhaṃ passati dukkhasamudayampi so passati, dukkhanirodhampi passati, dukkhanirodhagāminiṃ paṭipadampi passatī’’ti|</p>

<p>evaṃ vutte āyasmā gavampati thero <note>gavampatitthero (syā. kaṃ.)</note> bhikkhū etadavoca – ‘‘sammukhā <pb ed="T" n="5.0547"/> metaṃ, āvuso, bhagavato sutaṃ, sammukhā paṭiggahitaṃ – ‘yo<pb ed="P" n="5.0437"/>, bhikkhave, dukkhaṃ passati dukkhasamudayampi so passati, dukkhanirodhampi passati, dukkhanirodhagāminiṃ paṭipadampi passati| yo dukkhasamudayaṃ passati dukkhampi so passati, dukkhanirodhampi passati, dukkhanirodhagāminiṃ paṭipadampi passati| yo dukkhanirodhaṃ passati dukkhampi so passati, dukkhasamudayampi passati, dukkhanirodhagāminiṃ paṭipadampi <pb ed="V" n="3.0500"/> passati| yo dukkhanirodhagāminiṃ paṭipadaṃ passati dukkhampi so passati, dukkhasamudayampi passati, dukkhanirodhampi passatī’’’ti| dasamaṃ|</p>

<p rend="centre">koṭigāmavaggo tatiyo|</p>

<p>tassuddānaṃ –</p>

<p rend="gatha1">dve vajjī sammāsambuddho, arahaṃ āsavakkhayo|</p>

<p rend="gathalast">mittaṃ tathā ca loko ca, pariññeyyaṃ gavampatīti||</p>

<p rend="title">4. sīsapāvanavaggo</p>

<p rend="subhead" sid="31">1. sīsapāvanasuttaṃ</p>

<p n="1101"> ekaṃ <pb ed="T" n="5.0548"/><pb ed="M" n="3.0383"/> samayaṃ bhagavā kosambiyaṃ viharati sīsapāvane <note>siṃsapāvane (sī. pī.)</note>| atha kho bhagavā parittāni sīsapāpaṇṇāni pāṇinā gahetvā bhikkhū āmantesi – ‘‘taṃ kiṃ maññatha, bhikkhave, katamaṃ nu kho bahutaraṃ – yāni vā mayā parittāni sīsapāpaṇṇāni pāṇinā gahitāni yadidaṃ upari sīsapāvane’’ti? ‘‘appamattakāni<pb ed="P" n="5.0438"/>, bhante, bhagavatā parittāni sīsapāpaṇṇāni pāṇinā gahitāni; atha kho etāneva bahutarāni yadidaṃ upari sīsapāvane’’ti| ‘‘evameva kho, bhikkhave, etadeva bahutaraṃ yaṃ vo mayā abhiññāya anakkhātaṃ| kasmā cetaṃ, bhikkhave, mayā anakkhātaṃ? na hetaṃ, bhikkhave, atthasaṃhitaṃ nādibrahmacariyakaṃ na nibbidāya na virāgāya na nirodhāya na upasamāya na abhiññāya na sambodhāya na nibbānāya saṃvattati; tasmā taṃ mayā anakkhātaṃ’’|</p>

<p>‘‘kiñca, bhikkhave, mayā akkhātaṃ? ‘idaṃ dukkha’nti, bhikkhave, mayā akkhātaṃ, ‘ayaṃ dukkhasamudayo’ti mayā akkhātaṃ, ‘ayaṃ dukkhanirodho’ti mayā akkhātaṃ, ‘ayaṃ dukkhanirodhagāminī paṭipadā’ti mayā akkhātaṃ’’|</p>

<p>‘‘kasmā <pb ed="V" n="3.0501"/> cetaṃ, bhikkhave, mayā akkhātaṃ? etañhi, bhikkhave, atthasaṃhitaṃ etaṃ ādibrahmacariyakaṃ etaṃ nibbidāya virāgāya nirodhāya upasamāya abhiññāya sambodhāya nibbānāya saṃvattati; tasmā taṃ mayā akkhātaṃ<pb ed="T" n="5.0549"/>|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| paṭhamaṃ|</p>

<p rend="subhead" sid="32">2. khadirapattasuttaṃ</p>

<p n="1102"> ‘‘yo, bhikkhave, evaṃ vadeyya – ‘ahaṃ dukkhaṃ ariyasaccaṃ yathābhūtaṃ anabhisamecca, dukkhasamudayaṃ ariyasaccaṃ yathābhūtaṃ anabhisamecca, dukkhanirodhaṃ ariyasaccaṃ yathābhūtaṃ anabhisamecca, dukkhanirodhagāminiṃ paṭipadaṃ ariyasaccaṃ yathābhūtaṃ anabhisamecca sammā dukkhassantaṃ karissāmī’ti – netaṃ ṭhānaṃ vijjati|</p>

<p>‘‘seyyathāpi<pb ed="M" n="3.0384"/>, bhikkhave, yo evaṃ vadeyya – ‘ahaṃ khadirapattānaṃ vā saralapattānaṃ <note>palāsapattānaṃ (sī. syā. kaṃ. pī.)</note> vā āmalakapattānaṃ vā puṭaṃ <pb ed="P" n="5.0439"/> karitvā udakaṃ vā tālapattaṃ vā āharissāmī’ti – netaṃ ṭhānaṃ vijjati; evameva kho, bhikkhave, yo evaṃ vadeyya – ‘ahaṃ dukkhaṃ ariyasaccaṃ yathābhūtaṃ anabhisamecca…pe.… dukkhanirodhagāminiṃ paṭipadaṃ ariyasaccaṃ yathābhūtaṃ anabhisamecca sammā dukkhassantaṃ karissāmī’ti – netaṃ ṭhānaṃ vijjati|</p>

<p>‘‘yo ca kho, bhikkhave, evaṃ vadeyya – ‘ahaṃ dukkhaṃ ariyasaccaṃ yathābhūtaṃ abhisamecca, dukkhasamudayaṃ ariyasaccaṃ yathābhūtaṃ abhisamecca, dukkhanirodhaṃ ariyasaccaṃ yathābhūtaṃ abhisamecca, dukkhanirodhagāminiṃ paṭipadaṃ ariyasaccaṃ yathābhūtaṃ abhisamecca sammā dukkhassantaṃ karissāmī’ti – ṭhānametaṃ vijjati|</p>

<p>‘‘seyyathāpi, bhikkhave, yo evaṃ vadeyya – ‘ahaṃ padumapattānaṃ vā palāsapattānaṃ vā māluvapattānaṃ vā puṭaṃ karitvā udakaṃ vā tālapattaṃ vā āharissāmī’ti – ṭhānametaṃ vijjati; evameva kho, bhikkhave, yo evaṃ vadeyya – ‘ahaṃ dukkhaṃ ariyasaccaṃ yathābhūtaṃ abhisamecca <pb ed="V" n="3.0502"/> …pe.… dukkhanirodhagāminiṃ <pb ed="T" n="5.0550"/> paṭipadaṃ ariyasaccaṃ yathābhūtaṃ abhisamecca sammā dukkhassantaṃ karissāmī’ti – ṭhānametaṃ vijjati|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| dutiyaṃ|</p>

<p rend="subhead" sid="33">3. daṇḍasuttaṃ</p>

<p n="1103"> ‘‘seyyathāpi, bhikkhave, daṇḍo uparivehāsaṃ khitto sakimpi mūlena nipatati, sakimpi aggena nipatati; evameva kho, bhikkhave, avijjānīvaraṇā sattā taṇhāsaṃyojanā sandhāvantā saṃsarantā <note>taṇhāsaṃyojanabandhā sandhāvatā (ka.)</note> sakimpi asmā lokā paraṃ lokaṃ gacchanti, sakimpi parasmā lokā imaṃ lokaṃ āgacchanti| taṃ kissa hetu? adiṭṭhattā, bhikkhave, catunnaṃ ariyasaccānaṃ| katamesaṃ catunnaṃ? dukkhassa ariyasaccassa…pe.… dukkhanirodhagāminiyā paṭipadāya ariyasaccassa|</p>

<p>‘‘tasmātiha<pb ed="P" n="5.0440"/>, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| tatiyaṃ|</p>

<p rend="subhead" sid="34">4. celasuttaṃ</p>

<p n="1104"> ‘‘āditte<pb ed="M" n="3.0385"/>, bhikkhave, cele vā sīse vā kimassa karaṇīya’’nti? ‘‘āditte, bhante, cele vā sīse vā, tasseva celassa vā sīsassa vā nibbāpanāya adhimatto chando ca vāyāmo ca ussāho ca ussoḷhī ca appaṭivānī ca sati ca sampajaññañca karaṇīya’’nti|</p>

<p>‘‘ādittaṃ, bhikkhave, celaṃ vā sīsaṃ vā ajjhupekkhitvā amanasikaritvā anabhisametānaṃ catunnaṃ ariyasaccānaṃ yathābhūtaṃ abhisamayāya adhimatto chando ca vāyāmo ca ussāho <pb ed="V" n="3.0503"/> ca ussoḷhī ca appaṭivānī ca sati <pb ed="T" n="5.0551"/> ca sampajaññañca karaṇīyaṃ| katamesaṃ catunnaṃ? dukkhassa ariyasaccassa…pe.… dukkhanirodhagāminiyā paṭipadāya ariyasaccassa|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| catutthaṃ|</p>

<p rend="subhead" sid="35">5. sattisatasuttaṃ</p>

<p n="1105"> ‘‘seyyathāpi, bhikkhave, puriso vassasatāyuko vassasatajīvī| tamenaṃ evaṃ vadeyya – ‘ehambho purisa, pubbaṇhasamayaṃ taṃ sattisatena hanissanti, majjhanhikasamayaṃ sattisatena hanissanti, sāyanhasamayaṃ sattisatena hanissanti| so kho tvaṃ, ambho purisa, divase divase tīhi tīhi sattisatehi haññamāno vassasatāyuko vassasatajīvī vassasatassa accayena anabhisametāni cattāri ariyasaccāni <pb ed="P" n="5.0441"/> abhisamessasī’’’ti|</p>

<p>‘‘atthavasikena, bhikkhave, kulaputtena alaṃ upagantuṃ| taṃ kissa hetu? anamataggoyaṃ, bhikkhave, saṃsāro; pubbā koṭi nappaññāyati sattippahārānaṃ asippahārānaṃ usuppahārānaṃ pharasuppahārānaṃ <note>asippahārānaṃ pharasuppahārānaṃ (ka.)</note>| evañcetaṃ, bhikkhave, assa| na kho panāhaṃ, bhikkhave, saha dukkhena, saha domanassena catunnaṃ ariyasaccānaṃ abhisamayaṃ vadāmi; api cāhaṃ, bhikkhave, sahāva sukhena, sahāva somanassena catunnaṃ ariyasaccānaṃ abhisamayaṃ vadāmi| katamesaṃ catunnaṃ? dukkhassa ariyasaccassa…pe.… dukkhanirodhagāminiyā paṭipadāya ariyasaccassa|</p>

<p>‘‘tasmātiha<pb ed="M" n="3.0386"/>, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| pañcamaṃ|</p>

<p rend="subhead" sid="36">6. pāṇasuttaṃ</p>

<p n="1106"> ‘‘seyyathāpi, bhikkhave, puriso yaṃ imasmiṃ jambudīpe tiṇakaṭṭhasākhāpalāsaṃ <pb ed="T" n="5.0552"/> tacchetvā ekajjhaṃ saṃhareyya; ekajjhaṃ saṃharitvā sūlaṃ kareyya| sūlaṃ karitvā ye mahāsamudde mahantakā <pb ed="V" n="3.0504"/> pāṇā te mahantakesu sūlesu āvuneyya, ye mahāsamudde majjhimakā pāṇā te majjhimakesu sūlesu āvuneyya, ye mahāsamudde sukhumakā pāṇā te sukhumakesu sūlesu āvuneyya| apariyādinnā ca, bhikkhave, mahāsamudde oḷārikā pāṇā assu|</p>

<p>‘‘atha imasmiṃ jambudīpe tiṇakaṭṭhasākhāpalāsaṃ parikkhayaṃ pariyādānaṃ gaccheyya| ito bahutarā kho, bhikkhave, mahāsamudde sukhumakā pāṇā, ye na sukarā sūlesu āvunituṃ| taṃ kissa hetu? sukhumattā<pb ed="P" n="5.0442"/>, bhikkhave, attabhāvassa| evaṃ mahā kho, bhikkhave, apāyo| evaṃ mahantasmā kho, bhikkhave, apāyasmā parimutto diṭṭhisampanno puggalo ‘idaṃ dukkha’nti yathābhūtaṃ pajānāti…pe.… ‘ayaṃ dukkhanirodhagāminī paṭipadā’ti yathābhūtaṃ pajānāti|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| chaṭṭhaṃ|</p>

<p rend="subhead" sid="37">7. paṭhamasūriyasuttaṃ</p>

<p n="1107"> ‘‘sūriyassa <note>suriyassa (sī. syā. kaṃ. pī.)</note>, bhikkhave, udayato etaṃ pubbaṅgamaṃ etaṃ pubbanimittaṃ, yadidaṃ – aruṇuggaṃ| evameva kho, bhikkhave, bhikkhuno catunnaṃ ariyasaccānaṃ yathābhūtaṃ abhisamayāya etaṃ pubbaṅgamaṃ etaṃ pubbanimittaṃ, yadidaṃ – sammādiṭṭhi| tassetaṃ bhikkhave, bhikkhuno pāṭikaṅkhaṃ – ‘idaṃ dukkha’nti yathābhūtaṃ pajānissati…pe.… ‘ayaṃ dukkhanirodhagāminī paṭipadā’ti yathābhūtaṃ pajānissati|</p>

<p>‘‘tasmātiha, bhikkhave, ‘idaṃ dukkha’nti <pb ed="T" n="5.0553"/> yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| sattamaṃ|</p>

<p rend="subhead" sid="38">8. dutiyasūriyasuttaṃ</p>

<p n="1108"> ‘‘yāvakīvañca<pb ed="M" n="3.0387"/>, bhikkhave, candimasūriyā loke nuppajjanti, neva tāva mahato ālokassa pātubhāvo hoti mahato obhāsassa| andhatamaṃ tadā hoti andhakāratimisā<pb ed="V" n="3.0505"/>| neva tāva rattindivā <note>rattidivā (ka.)</note> paññāyanti, na māsaddhamāsā paññāyanti, na utusaṃvaccharā paññāyanti|</p>

<p>‘‘yato ca kho, bhikkhave, candimasūriyā loke uppajjanti, atha mahato ālokassa pātubhāvo hoti mahato obhāsassa| neva <pb ed="P" n="5.0443"/> andhakāratamaṃ tadā hoti na andhakāratimisā| atha rattindivā paññāyanti, māsaddhamāsā paññāyanti, utusaṃvaccharā paññāyanti| evameva kho, bhikkhave, yāvakīvañca tathāgato loke nuppajjati arahaṃ sammāsambuddho, neva tāva mahato ālokassa pātubhāvo hoti mahato obhāsassa| andhatamaṃ tadā hoti andhakāratimisā| neva tāva catunnaṃ ariyasaccānaṃ ācikkhaṇā hoti desanā paññāpanā paṭṭhapanā vivaraṇā vibhajanā uttānīkammaṃ|</p>

<p>‘‘yato ca kho, bhikkhave, tathāgato loke uppajjati arahaṃ sammāsambuddho, atha mahato ālokassa pātubhāvo hoti mahato obhāsassa| neva andhatamaṃ tadā hoti na andhakāratimisā| atha kho catunnaṃ ariyasaccānaṃ ācikkhaṇā hoti desanā paññāpanā paṭṭhapanā vivaraṇā vibhajanā uttānīkammaṃ| katamesaṃ catunnaṃ? dukkhassa ariyasaccassa…pe.… dukkhanirodhagāminiyā paṭipadāya ariyasaccassa<pb ed="T" n="5.0554"/>|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| aṭṭhamaṃ|</p>

<p rend="subhead" sid="39">9. indakhīlasuttaṃ</p>

<p n="1109"> ‘‘ye hi keci, bhikkhave, samaṇā vā brāhmaṇā vā ‘idaṃ dukkha’nti yathābhūtaṃ nappajānanti…pe.… ‘ayaṃ dukkhanirodhagāminī paṭipadā’ti yathābhūtaṃ nappajānanti, te aññassa samaṇassa vā brāhmaṇassa vā mukhaṃ ullokenti <note>olokenti (sī. syā.)</note> – ‘ayaṃ nūna bhavaṃ jānaṃ jānāti, passaṃ passatī’’’ti|</p>

<p>‘‘seyyathāpi<pb ed="M" n="3.0388"/>, bhikkhave, tūlapicu vā kappāsapicu vā lahuko vātūpādāno same bhūmibhāge <pb ed="V" n="3.0506"/> nikkhitto| tamenaṃ puratthimo <pb ed="P" n="5.0444"/> vāto pacchimena saṃhareyya, pacchimo vāto puratthimena saṃhareyya, uttaro vāto dakkhiṇena saṃhareyya, dakkhiṇo vāto uttarena saṃhareyya| taṃ kissa hetu? lahukattā, bhikkhave, kappāsapicuno| evameva kho, bhikkhave, ye hi keci samaṇā vā brāhmaṇā vā ‘idaṃ dukkha’nti yathābhūtaṃ nappajānanti…pe.… ‘ayaṃ dukkhanirodhagāminī paṭipadā’ti yathābhūtaṃ nappajānanti, te aññassa samaṇassa vā brāhmaṇassa vā mukhaṃ ullokenti – ‘ayaṃ nūna bhavaṃ jānaṃ jānāti, passaṃ passatī’ti| taṃ kissa hetu? adiṭṭhattā, bhikkhave, catunnaṃ ariyasaccānaṃ|</p>

<p>‘‘ye ca kho keci, bhikkhave, samaṇā vā brāhmaṇā vā ‘idaṃ dukkha’nti yathābhūtaṃ pajānanti…pe.… ‘ayaṃ dukkhanirodhagāminī paṭipadā’ti yathābhūtaṃ pajānanti, te na aññassa samaṇassa vā brāhmaṇassa <pb ed="T" n="5.0555"/> vā mukhaṃ ullokenti – ‘ayaṃ nūna bhavaṃ jānaṃ jānāti, passaṃ passatī’’’ti|</p>

<p>‘‘seyyathāpi, bhikkhave, ayokhīlo vā indakhīlo vā gambhīranemo sunikhāto acalo asampakampī| puratthimāya cepi disāya āgaccheyya bhusā vātavuṭṭhi, neva saṅkampeyya <note>neva naṃ saṅkampeyya (sī. pī.)</note> na sampakampeyya na sampacāleyya; pacchimāya cepi disāya…pe.… uttarāya cepi disāya…pe.… dakkhiṇāya cepi disāya āgaccheyya bhusā vātavuṭṭhi, neva saṅkampeyya na sampakampeyya na sampacāleyya| taṃ kissa hetu? gambhīrattā, bhikkhave, nemassa sunikhātattā indakhīlassa| evameva kho, bhikkhave, ye ca kho keci samaṇā vā brāhmaṇā vā ‘idaṃ dukkha’nti yathābhūtaṃ pajānanti…pe.… ayaṃ dukkhanirodhagāminī paṭipadā’ti yathābhūtaṃ pajānanti, te na aññassa samaṇassa vā brāhmaṇassa vā mukhaṃ ullokenti – ‘ayaṃ nūna bhavaṃ jānaṃ jānāti, passaṃ passatī’ti| taṃ kissa hetu? sudiṭṭhattā, bhikkhave, catunnaṃ ariyasaccānaṃ| katamesaṃ catunnaṃ? dukkhassa <pb ed="P" n="5.0445"/> ariyasaccassa…pe.… dukkhanirodhagāminiyā paṭipadāya ariyasaccassa|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| navamaṃ|</p>

<p rend="subhead" sid="40">10. vādatthikasuttaṃ</p>

<p n="1110"> ‘‘yo <pb ed="V" n="3.0507"/><pb ed="M" n="3.0389"/> hi koci, bhikkhave, bhikkhu ‘idaṃ dukkha’nti yathābhūtaṃ pajānāti…pe.… ‘ayaṃ dukkhanirodhagāminī paṭipadā’ti yathābhūtaṃ pajānāti, puratthimāya cepi disāya āgaccheyya samaṇo vā brāhmaṇo vā vādatthiko <pb ed="T" n="5.0556"/> vādagavesī – ‘vādamassa āropessāmī’ti, taṃ vata sahadhammena saṅkampessati vā sampakampessati vā sampacālessati vāti – netaṃ ṭhānaṃ vijjati| pacchimāya cepi disāya…pe.… uttarāya cepi disāya…pe.… dakkhiṇāya cepi disāya āgaccheyya samaṇo vā brāhmaṇo vā vādatthiko vādagavesī – ‘vādamassa āropessāmī’ti, taṃ vata sahadhammena saṅkampessati vā sampakampessati vā sampacālessati vāti – netaṃ ṭhānaṃ vijjati|</p>

<p>‘‘seyyathāpi, bhikkhave, silāyūpo soḷasa kukkuko| tassassu aṭṭha kukku heṭṭhā nemaṅgamā, aṭṭha kukku uparinemassa| puratthimāya cepi disāya āgaccheyya bhusā vātavuṭṭhi, neva saṅkampeyya na sampakampeyya na sampacāleyya; pacchimāya cepi disāya…pe.… uttarāya cepi disāya…pe.… dakkhiṇāya cepi disāya āgaccheyya bhusā vātavuṭṭhi, neva saṅkampeyya na sampakampeyya na sampacāleyya| taṃ kissa hetu? gambhīrattā, bhikkhave, nemassa sunikhātattā silāyūpassa| evameva kho, bhikkhave, yo hi koci bhikkhu ‘idaṃ dukkha’nti yathābhūtaṃ pajānāti…pe.… ‘ayaṃ dukkhanirodhagāminī paṭipadā’ti yathābhūtaṃ pajānāti; puratthimāya <pb ed="P" n="5.0446"/> cepi disāya āgaccheyya samaṇo vā brāhmaṇo vā vādatthiko vādagavesī ‘vādamassa āropessāmī’ti, taṃ vata sahadhammena saṅkampessati vā sampakampessati vā sampacālessati vāti – netaṃ ṭhānaṃ vijjati| pacchimāya cepi disāya…pe.… uttarāya <pb ed="T" n="5.0557"/> cepi disāya…pe.… dakkhiṇāya cepi disāya āgaccheyya samaṇo vā brāhmaṇo vā vādatthiko vādagavesī – ‘vādamassa āropessāmī’ti, taṃ vata sahadhammena saṅkampessati vā sampakampessati vā sampacālessati vāti – netaṃ ṭhānaṃ vijjati| taṃ kissa hetu? sudiṭṭhattā, bhikkhave, catunnaṃ ariyasaccānaṃ| katamesaṃ catunnaṃ? dukkhassa ariyasaccassa…pe.… dukkhanirodhagāminiyā paṭipadāya ariyasaccassa|</p>

<p>‘‘tasmātiha<pb ed="V" n="3.0508"/>, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| dasamaṃ|</p>

<p rend="centre">sīsapāvanavaggo catuttho|</p>

<p>tassuddānaṃ –</p>

<p rend="gatha1">sīsapā <pb ed="M" n="3.0390"/> khadiro daṇḍo, celā sattisatena ca|</p>

<p rend="gathalast">pāṇā suriyūpamā dvedhā, indakhīlo ca vādinoti||</p>

<p rend="title">5. papātavaggo</p>

<p rend="subhead" sid="41">1. lokacintāsuttaṃ</p>

<p n="1111"> ekaṃ <pb ed="T" n="5.0558"/> samayaṃ bhagavā rājagahe viharati veḷuvane kalandakanivāpe| tatra kho bhagavā bhikkhū āmantesi – ‘‘bhūtapubbaṃ, bhikkhave, aññataro puriso rājagahā nikkhamitvā ‘lokacintaṃ <pb ed="P" n="5.0447"/> cintessāmī’ti yena sumāgadhā pokkharaṇī tenupasaṅkami; upasaṅkamitvā sumāgadhāya pokkharaṇiyā tīre nisīdi lokacintaṃ cintento| addasā kho, bhikkhave, so puriso sumāgadhāya pokkharaṇiyā tīre caturaṅginiṃ senaṃ <note>caturaṅginisenaṃ (ka.)</note> bhisamuḷālaṃ <note>bhisamūlālaṃ (pī. ka.)</note> pavisantaṃ| disvānassa etadahosi – ‘ummattosmi nāmāhaṃ, vicetosmi nāmāhaṃ! yaṃ loke natthi taṃ mayā diṭṭha’’’nti|</p>

<p>‘‘atha kho so, bhikkhave, puriso nagaraṃ pavisitvā mahājanakāyassa ārocesi – ‘ummattosmi nāmāhaṃ, bhante, vicetosmi nāmāhaṃ, bhante! yaṃ loke natthi taṃ mayā diṭṭha’’’nti| ‘‘kathaṃ pana tvaṃ, ambho purisa, ummatto kathaṃ viceto? kiñca loke natthi yaṃ tayā diṭṭha’’nti? ‘‘idhāhaṃ, bhante, rājagahā nikkhamitvā ‘lokacintaṃ cintessāmī’ti yena sumāgadhā pokkharaṇī tenupasaṅkamiṃ; upasaṅkamitvā sumāgadhāya pokkharaṇiyā tīre nisīdiṃ lokacintaṃ cintento| addasaṃ khvāhaṃ, bhante, sumāgadhāya pokkharaṇiyā tīre caturaṅginiṃ senaṃ bhisamuḷālaṃ <pb ed="V" n="3.0509"/> pavisantaṃ| evaṃ khvāhaṃ, bhante, ummatto evaṃ viceto| idañca loke natthi yaṃ mayā <pb ed="T" n="5.0559"/> diṭṭha’’nti| ‘‘taggha tvaṃ, ambho purisa, ummatto taggha viceto| idañca loke natthi yaṃ tayā diṭṭha’’nti|</p>

<p>‘‘taṃ kho pana, bhikkhave, so puriso bhūtaṃyeva addasa, no abhūtaṃ| bhūtapubbaṃ, bhikkhave, devāsurasaṅgāmo samupabyūḷho ahosi| tasmiṃ kho pana, bhikkhave, saṅgāme devā jiniṃsu, asurā parājiniṃsu| parājitā <pb ed="M" n="3.0391"/> ca <pb ed="P" n="5.0448"/> kho, bhikkhave, asurā bhītā bhisamuḷālena asurapuraṃ pavisiṃsu devānaṃyeva mohayamānā|</p>

<p>‘‘tasmātiha, bhikkhave, mā lokacintaṃ cintetha – ‘sassato loko’ti vā ‘asassato loko’ti vā, ‘antavā loko’ti vā ‘anantavā loko’ti vā, ‘taṃ jīvaṃ taṃ sarīra’nti vā ‘aññaṃ jīvaṃ aññaṃ sarīra’nti vā, ‘hoti tathāgato paraṃ maraṇā’ti vā ‘na hoti tathāgato paraṃ maraṇā’ti vā, ‘hoti ca na ca hoti tathāgato paraṃ maraṇā’ti vā, ‘neva hoti na na hoti tathāgato paraṃ maraṇā’ti vā| taṃ kissa hetu? nesā, bhikkhave, cintā atthasaṃhitā nādibrahmacariyakā na nibbidāya na virāgāya na nirodhāya na upasamāya na abhiññāya na sambodhāya na nibbānāya saṃvattati|</p>

<p>‘‘cintentā kho tumhe, bhikkhave, ‘idaṃ dukkha’nti cinteyyātha…pe.… ‘ayaṃ dukkhanirodhagāminī paṭipadā’ti cinteyyātha| taṃ kissa hetu? esā, bhikkhave, cintā atthasaṃhitā esā ādibrahmacariyakā esā nibbidāya virāgāya nirodhāya upasamāya abhiññāya <pb ed="T" n="5.0560"/> sambodhāya nibbānāya saṃvattati|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| paṭhamaṃ|</p>

<p rend="subhead" sid="42">2. papātasuttaṃ</p>

<p n="1112"> ekaṃ samayaṃ bhagavā rājagahe viharati gijjhakūṭe pabbate| atha kho bhagavā bhikkhū <pb ed="V" n="3.0510"/> āmantesi – ‘‘āyāma, bhikkhave, yena paṭibhānakūṭo tenupasaṅkamissāma divāvihārāyā’’ti| ‘‘evaṃ, bhante’’ti kho te bhikkhū bhagavato paccassosuṃ| atha <pb ed="P" n="5.0449"/> kho bhagavā sambahulehi bhikkhūhi saddhiṃ yena paṭibhānakūṭo tenupasaṅkami| addasā kho aññataro bhikkhu paṭibhānakūṭe mahantaṃ papātaṃ| disvāna bhagavantaṃ etadavoca – ‘‘mahā vatāyaṃ, bhante, papāto subhayānako, bhante, papāto| atthi nu kho, bhante, imamhā papātā añño papāto mahantataro ca bhayānakataro cā’’ti? ‘‘atthi kho, bhikkhu, imamhā papātā añño papāto mahantataro ca bhayānakataro cā’’ti|</p>

<p>‘‘katamo <pb ed="M" n="3.0392"/> pana, bhante, imamhā papātā añño papāto mahantataro ca bhayānakataro cā’’ti? ‘‘ye hi keci, bhikkhave, samaṇā vā brāhmaṇā vā ‘idaṃ dukkha’nti yathābhūtaṃ nappajānanti, ‘ayaṃ dukkhasamudayo’ti yathābhūtaṃ nappajānanti, ‘ayaṃ dukkhanirodho’ti yathābhūtaṃ nappajānanti, ‘ayaṃ dukkhanirodhagāminī paṭipadā’ti yathābhūtaṃ nappajānanti, te jātisaṃvattanikesu saṅkhāresu abhiramanti, jarāsaṃvattanikesu saṅkhāresu abhiramanti<pb ed="T" n="5.0561"/>, maraṇasaṃvattanikesu saṅkhāresu abhiramanti, sokaparidevadukkhadomanassupāyāsasaṃvattanikesu saṅkhāresu abhiramanti| te jātisaṃvattanikesu saṅkhāresu abhiratā jarāsaṃvattanikesu saṅkhāresu abhiratā maraṇasaṃvattanikesu saṅkhāresu abhiratā sokaparidevadukkhadomanassupāyāsasaṃvattanikesu saṅkhāresu abhiratā jātisaṃvattanikepi saṅkhāre abhisaṅkharonti, jarāsaṃvattanikepi saṅkhāre abhisaṅkharonti, maraṇasaṃvattanikepi saṅkhāre abhisaṅkharonti, sokaparidevadukkhadomanassupāyāsasaṃvattanikepi saṅkhāre abhisaṅkharonti| te jātisaṃvattanikepi saṅkhāre abhisaṅkharitvā jarāsaṃvattanikepi saṅkhāre abhisaṅkharitvā maraṇasaṃvattanikepi saṅkhāre abhisaṅkharitvā sokaparidevadukkhadomanassupāyāsasaṃvattanikepi saṅkhāre abhisaṅkharitvā jātipapātampi papatanti, jarāpapātampi papatanti, maraṇapapātampi papatanti, sokaparidevadukkhadomanassupāyāsapapātampi <pb ed="P" n="5.0450"/> papatanti| te na parimuccanti jātiyā jarāya maraṇena sokehi paridevehi dukkhehi domanassehi upāyāsehi| ‘na parimuccanti dukkhasmā’ti vadāmi’’|</p>

<p>‘‘ye ca kho keci, bhikkhave, samaṇā vā brāhmaṇā vā ‘idaṃ dukkha’nti yathābhūtaṃ pajānanti…pe.… ‘ayaṃ dukkhanirodhagāminī paṭipadā’ti yathābhūtaṃ pajānanti, te jātisaṃvattanikesu saṅkhāresu nābhiramanti, jarāsaṃvattanikesu saṅkhāresu nābhiramanti, maraṇasaṃvattanikesu <pb ed="V" n="3.0511"/> saṅkhāresu nābhiramanti, sokaparidevadukkhadomanassupāyāsasaṃvattanikesu <pb ed="T" n="5.0562"/> saṅkhāresu nābhiramanti| te jātisaṃvattanikesu saṅkhāresu anabhiratā, jarāsaṃvattanikesu saṅkhāresu anabhiratā, maraṇasaṃvattanikesu saṅkhāresu anabhiratā, sokaparidevadukkhadomanassupāyāsasaṃvattanikesu saṅkhāresu anabhiratā, jātisaṃvattanikepi saṅkhāre nābhisaṅkharonti, jarāsaṃvattanikepi saṅkhāre nābhisaṅkharonti, maraṇasaṃvattanikepi saṅkhāre nābhisaṅkharonti, sokaparidevadukkhadomanassupāyāsasaṃvattanikepi <pb ed="M" n="3.0393"/> saṅkhāre nābhisaṅkharonti| te jātisaṃvattanikepi saṅkhāre anabhisaṅkharitvā, jarāsaṃvattanikepi saṅkhāre anabhisaṅkharitvā, maraṇasaṃvattanikepi saṅkhāre anabhisaṅkharitvā, sokaparidevadukkhadomanassupāyāsasaṃvattanikepi saṅkhāre anabhisaṅkharitvā, jātipapātampi nappapatanti, jarāpapātampi nappapatanti, maraṇapapātampi nappapatanti, sokaparidevadukkhadomanassupāyāsapapātampi nappapatanti| te parimuccanti jātiyā jarāya maraṇena sokehi paridevehi dukkhehi domanassehi upāyāsehi| ‘parimuccanti dukkhasmā’ti vadāmi’’|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| dutiyaṃ|</p>

<p rend="subhead" sid="43">3. mahāpariḷāhasuttaṃ</p>

<p n="1113"> ‘‘atthi, bhikkhave, mahāpariḷāho nāma nirayo| tattha yaṃ kiñci cakkhunā rūpaṃ passati, aniṭṭharūpaññeva passati <pb ed="P" n="5.0451"/> no iṭṭharūpaṃ; akantarūpaññeva passati no kantarūpaṃ; amanāparūpaññeva passati no manāparūpaṃ| yaṃ kiñci sotena saddaṃ suṇāti…pe.… yaṃ <pb ed="T" n="5.0563"/> kiñci kāyena phoṭṭhabbaṃ phusati…pe.… yaṃ kiñci manasā dhammaṃ vijānāti, aniṭṭharūpaññeva vijānāti no iṭṭharūpaṃ; akantarūpaññeva vijānāti no kantarūpaṃ; amanāparūpaññeva vijānāti no manāparūpa’’nti|</p>

<p>evaṃ vutte aññataro bhikkhu bhagavantaṃ etadavoca – ‘‘mahā vata so, bhante, pariḷāho, sumahā vata so, bhante, pariḷāho! atthi nu kho, bhante, etamhā pariḷāhā añño pariḷāho <pb ed="V" n="3.0512"/> mahantataro ceva bhayānakataro cā’’ti? ‘‘atthi kho, bhikkhu, etamhā pariḷāhā añño pariḷāho mahantataro ca bhayānakataro cā’’ti|</p>

<p>‘‘katamo pana, bhante, etamhā pariḷāhā añño pariḷāho mahantataro ca bhayānakataro cā’’ti? ‘‘ye hi keci, bhikkhave, samaṇā vā brāhmaṇā vā ‘idaṃ dukkha’nti yathābhūtaṃ nappajānanti…pe.… ‘ayaṃ dukkhanirodhagāminī paṭipadā’ti yathābhūtaṃ nappajānanti, te jātisaṃvattanikesu saṅkhāresu abhiramanti…pe.… abhiratā…pe.… abhisaṅkharonti…pe.… abhisaṅkharitvā jātipariḷāhenapi pariḍayhanti, jarāpariḷāhenapi pariḍayhanti, maraṇapariḷāhenapi pariḍayhanti, sokaparidevadukkhadomanassupāyāsapariḷāhenapi pariḍayhanti<pb ed="M" n="3.0394"/>| te na parimuccanti jātiyā jarāya maraṇena sokehi paridevehi dukkhehi domanassehi upāyāsehi| ‘na parimuccanti dukkhasmā’ti vadāmi’’|</p>

<p>‘‘ye ca kho keci, bhikkhave, samaṇā vā brāhmaṇā vā ‘idaṃ dukkha’nti yathābhūtaṃ pajānanti…pe.… ‘ayaṃ dukkhanirodhagāminī paṭipadā’ti <pb ed="T" n="5.0564"/> yathābhūtaṃ pajānanti| te jātisaṃvattanikesu saṅkhāresu nābhiramanti…pe.… anabhiratā…pe.… nābhisaṅkharonti…pe.… anabhisaṅkharitvā jātipariḷāhenapi na pariḍayhanti, jarāpariḷāhenapi na pariḍayhanti, maraṇapariḷāhenapi na pariḍayhanti, sokaparidevadukkhadomanassupāyāsapariḷāhenapi na pariḍayhanti| te parimuccanti jātiyā jarāya <pb ed="P" n="5.0452"/> maraṇena sokehi paridevehi dukkhehi domanassehi upāyāsehi| ‘parimuccanti dukkhasmā’ti vadāmi’’|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| tatiyaṃ|</p>

<p rend="subhead" sid="44">4. kūṭāgārasuttaṃ</p>

<p n="1114"> ‘‘yo hi, bhikkhave <note>yo ca kho bhikkhave (syā. ka.)</note>, evaṃ vadeyya – ‘ahaṃ dukkhaṃ ariyasaccaṃ yathābhūtaṃ anabhisamecca…pe.… dukkhanirodhagāminiṃ paṭipadaṃ ariyasaccaṃ yathābhūtaṃ anabhisamecca sammā dukkhassantaṃ karissāmī’ti – netaṃ ṭhānaṃ vijjati|</p>

<p>‘‘seyyathāpi<pb ed="V" n="3.0513"/>, bhikkhave, yo evaṃ vadeyya – ‘ahaṃ kūṭāgārassa heṭṭhimaṃ gharaṃ akaritvā uparimaṃ gharaṃ āropessāmī’ti – netaṃ ṭhānaṃ vijjati; evameva kho, bhikkhave, yo evaṃ vadeyya – ‘ahaṃ dukkhaṃ ariyasaccaṃ yathābhūtaṃ anabhisamecca…pe.… dukkhanirodhagāminiṃ paṭipadaṃ ariyasaccaṃ yathābhūtaṃ anabhisamecca sammā dukkhassantaṃ karissāmī’ti – netaṃ ṭhānaṃ vijjati|</p>

<p>‘‘yo ca kho, bhikkhave, evaṃ vadeyya – ‘ahaṃ dukkhaṃ ariyasaccaṃ yathābhūtaṃ abhisamecca…pe.… dukkhanirodhagāminiṃ paṭipadaṃ ariyasaccaṃ yathābhūtaṃ abhisamecca sammā dukkhassantaṃ karissāmī’ti – ṭhānametaṃ vijjati|</p>

<p>‘‘seyyathāpi, bhikkhave, yo evaṃ vadeyya – ‘ahaṃ kūṭāgārassa heṭṭhimaṃ gharaṃ <pb ed="T" n="5.0565"/> karitvā uparimaṃ gharaṃ āropessāmī’ti – ṭhānametaṃ vijjati; evameva kho<pb ed="M" n="3.0395"/>, bhikkhave, yo evaṃ vadeyya – ‘ahaṃ dukkhaṃ ariyasaccaṃ yathābhūtaṃ abhisamecca…pe.… dukkhanirodhagāminiṃ paṭipadaṃ ariyasaccaṃ yathābhūtaṃ abhisamecca sammā dukkhassantaṃ karissāmī’ti – ṭhānametaṃ vijjati|</p>

<p>‘‘tasmātiha<pb ed="P" n="5.0453"/>, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| catutthaṃ|</p>

<p rend="subhead" sid="45">5. vālasuttaṃ</p>

<p n="1115"> ekaṃ samayaṃ bhagavā vesāliyaṃ viharati mahāvane kūṭāgārasālāyaṃ| atha kho āyasmā ānando pubbaṇhasamayaṃ nivāsetvā pattacīvaramādāya vesāliṃ piṇḍāya pāvisi| addasā kho āyasmā ānando sambahule licchavikumārake santhāgāre upāsanaṃ karonte, dūratova sukhumena tāḷacchiggaḷena asanaṃ atipātente, poṅkhānupoṅkhaṃ <note>pokhānupokhaṃ (syā. kaṃ.)</note> avirādhitaṃ| disvānassa etadahosi – ‘‘sikkhitā vatime licchavikumārakā, susikkhitā vatime licchavikumārakā; yatra hi nāma dūratova sukhumena tāḷacchiggaḷena asanaṃ atipātessanti poṅkhānupoṅkhaṃ avirādhita’’nti|</p>

<p>atha <pb ed="V" n="3.0514"/> kho āyasmā ānando vesāliṃ piṇḍāya caritvā pacchābhattaṃ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi| ekamantaṃ nisinno kho āyasmā ānando bhagavantaṃ etadavoca – ‘‘idhāhaṃ, bhante, pubbaṇhasamayaṃ nivāsetvā pattacīvaramādāya vesāliṃ piṇḍāya pāvisiṃ<pb ed="T" n="5.0566"/>| addasaṃ khvāhaṃ, bhante sambahule licchavikumārake santhāgāre upāsanaṃ karonte dūratova sukhumena tāḷacchiggaḷena asanaṃ atipātente poṅkhānupoṅkhaṃ avirādhitaṃ’| disvāna me etadahosi – ‘‘sikkhitā vatime licchavikumārakā, susikkhitā vatime licchavikumārakā; yatra hi nāma dūratova sukhumena tāḷacchiggaḷena asanaṃ atipātessanti poṅkhānupoṅkhaṃ avirādhita’’nti|</p>

<p>‘‘taṃ <pb ed="P" n="5.0454"/> kiṃ maññasi, ānanda, katamaṃ nu kho dukkarataraṃ vā durabhisambhavataraṃ vā – yo dūratova sukhumena tāḷacchiggaḷena asanaṃ atipāteyya poṅkhānupoṅkhaṃ avirādhitaṃ, yo vā sattadhā bhinnassa vālassa koṭiyā koṭiṃ paṭivijjheyyā’’ti? ‘‘etadeva, bhante, dukkaratarañceva durabhisambhavatarañca yo <pb ed="M" n="3.0396"/> vā <note>yo (sī.)</note> sattadhā bhinnassa vālassa koṭiyā koṭiṃ paṭivijjheyyā’’ti| ‘‘atha kho <note>atha kho te (syā. kaṃ.)</note>, ānanda, duppaṭivijjhataraṃ paṭivijjhanti, ye ‘idaṃ dukkha’nti yathābhūtaṃ paṭivijjhanti…pe.… ‘ayaṃ dukkhanirodhagāminī paṭipadā’ti yathābhūtaṃ paṭivijjhanti’’|</p>

<p>‘‘tasmātihānanda, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| pañcamaṃ|</p>

<p rend="subhead" sid="46">6. andhakārasuttaṃ</p>

<p n="1116"> ‘‘atthi, bhikkhave, lokantarikā aghā asaṃvutā andhakārā andhakāratimisā, yatthamimesaṃ candimasūriyānaṃ evaṃmahiddhikānaṃ evaṃ mahānubhāvānaṃ ābhāya nānubhontī’’ti|</p>

<p>evaṃ vutte aññataro bhikkhu bhagavantaṃ etadavoca – ‘‘mahā vata so, bhante, andhakāro, sumahā vata so, bhante, andhakāro! atthi <pb ed="T" n="5.0567"/> nu kho, bhante, etamhā andhakārā añño <pb ed="V" n="3.0515"/> andhakāro mahantataro ca bhayānakataro cā’’ti? ‘‘atthi kho, bhikkhu, etamhā andhakārā añño andhakāro mahantataro ca bhayānakataro cā’’ti|</p>

<p>‘‘katamo pana, bhante, etamhā andhakārā añño andhakāro mahantataro ca bhayānakataro cā’’ti? ‘‘ye hi keci, bhikkhu, samaṇā vā brāhmaṇā vā ‘idaṃ dukkha’nti yathābhūtaṃ nappajānanti…pe.… ‘ayaṃ dukkhanirodhagāminī <pb ed="P" n="5.0455"/> paṭipadā’ti yathābhūtaṃ nappajānanti, te jātisaṃvattanikesu saṅkhāresu abhiramanti…pe.… abhiratā…pe.… abhisaṅkharonti…pe.… abhisaṅkharitvā jātandhakārampi papatanti, jarandhakārampi papatanti, maraṇandhakārampi papatanti, sokaparidevadukkhadomanassupāyāsandhakārampi papatanti| te na parimuccanti jātiyā jarāya maraṇena sokehi paridevehi dukkhehi domanassehi upāyāsehi| ‘na parimuccanti dukkhasmā’ti vadāmi’’|</p>

<p>‘‘ye ca kho keci, bhikkhu, samaṇā vā brāhmaṇā vā ‘idaṃ dukkha’nti yathābhūtaṃ pajānanti…pe.… ‘ayaṃ dukkhanirodhagāminī paṭipadā’ti yathābhūtaṃ pajānanti, te jātisaṃvattanikesu saṅkhāresu nābhiramanti…pe.… anabhiratā…pe.… nābhisaṅkharonti…pe.… anabhisaṅkharitvā jātandhakārampi nappapatanti<pb ed="M" n="3.0397"/>, jarandhakārampi nappapatanti, maraṇandhakārampi nappapatanti, sokaparidevadukkhadomanassupāyāsandhakārampi nappapatanti| te parimuccanti jātiyā jarāya maraṇena sokehi paridevehi <pb ed="T" n="5.0568"/> dukkhehi domanassehi upāyāsehi| ‘parimuccanti dukkhasmā’ti vadāmi’’|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| chaṭṭhaṃ|</p>

<p rend="subhead" sid="47">7. paṭhamachiggaḷayugasuttaṃ</p>

<p n="1117"> ‘‘seyyathāpi, bhikkhave, puriso mahāsamudde ekacchiggaḷaṃ yugaṃ pakkhipeyya| tatrāpissa kāṇo kacchapo| so vassasatassa vassasatassa accayena sakiṃ sakiṃ ummujjeyya| taṃ kiṃ maññatha, bhikkhave, api nu kho kāṇo kacchapo vassasatassa vassasatassa <pb ed="V" n="3.0516"/> accayena sakiṃ sakiṃ ummujjanto amusmiṃ ekacchiggaḷe yuge gīvaṃ paveseyyā’’ti? ‘‘yadi <pb ed="P" n="5.0456"/> nūna, bhante, kadāci karahaci dīghassa addhuno accayenā’’ti|</p>

<p>‘‘khippataraṃ kho so, bhikkhave, kāṇo kacchapo vassasatassa vassasatassa accayena sakiṃ sakiṃ ummujjanto amusmiṃ ekacchiggaḷe yuge gīvaṃ paveseyya, na tvevāhaṃ, bhikkhave, sakiṃ vinipātagatena bālena <note>vinītagatena bahulena (ka.)</note> manussattaṃ vadāmi’’|</p>

<p>taṃ kissa hetu? na hettha, bhikkhave, atthi dhammacariyā, samacariyā, kusalakiriyā, puññakiriyā| aññamaññakhādikā ettha, bhikkhave, vattati dubbalakhādikā| taṃ kissa hetu? adiṭṭhattā, bhikkhave, catunnaṃ ariyasaccānaṃ| katamesaṃ catunnaṃ? dukkhassa ariyasaccassa…pe.… dukkhanirodhagāminiyā paṭipadāya ariyasaccassa|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| sattamaṃ|</p>

<p rend="subhead" sid="48">8. dutiyachiggaḷayugasuttaṃ</p>

<p n="1118"> ‘‘seyyathāpi<pb ed="M" n="3.0398"/>, bhikkhave, ayaṃ mahāpathavī ekodakā assa| tatra <pb ed="T" n="5.0569"/> puriso ekacchiggaḷaṃ yugaṃ pakkhipeyya| tamenaṃ puratthimo vāto pacchimena saṃhareyya, pacchimo vāto puratthimena saṃhareyya, uttaro vāto dakkhiṇena saṃhareyya, dakkhiṇo vāto uttarena saṃhareyya| tatrassa kāṇo kacchapo| so vassasatassa vassasatassa accayena sakiṃ sakiṃ ummujjeyya| taṃ kiṃ maññatha, bhikkhave, api nu kho kāṇo kacchapo vassasatassa vassasatassa accayena sakiṃ sakiṃ ummujjanto <pb ed="P" n="5.0457"/> amusmiṃ ekacchiggaḷe yuge gīvaṃ paveseyyā’’ti? ‘‘adhiccamidaṃ, bhante, yaṃ so kāṇo kacchapo vassasatassa vassasatassa accayena sakiṃ sakiṃ ummujjanto amusmiṃ ekacchiggaḷe yuge gīvaṃ paveseyyā’’ti|</p>

<p>‘‘evaṃ adhiccamidaṃ, bhikkhave, yaṃ manussattaṃ labhati| evaṃ adhiccamidaṃ, bhikkhave, yaṃ tathāgato loke uppajjati arahaṃ sammāsambuddho| evaṃ adhiccamidaṃ, bhikkhave, yaṃ tathāgatappavedito <pb ed="V" n="3.0517"/> dhammavinayo loke dibbati| tassidaṃ <note>tayidaṃ (?)</note>, bhikkhave, manussattaṃ laddhaṃ, tathāgato loke uppanno arahaṃ sammāsambuddho, tathāgatappavedito ca dhammavinayo loke dibbati|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| aṭṭhamaṃ|</p>

<p rend="subhead" sid="49">9. paṭhamasinerupabbatarājasuttaṃ</p>

<p n="1119"> ‘‘seyyathāpi, bhikkhave, puriso sinerussa pabbatarājassa satta muggamattiyo pāsāṇasakkharā upanikkhipeyya| taṃ kiṃ maññatha, bhikkhave<pb ed="T" n="5.0570"/>, katamaṃ nu kho bahutaraṃ – yā vā <note>yā ca</note> satta muggamattiyo pāsāṇasakkharā upanikkhittā, yo vā <note>yo ca (syā. kaṃ. pī. ka.) saṃ. ni. 2.84</note> sinerupabbatarājā’’ti? ‘‘etadeva, bhante, bahutaraṃ, yadidaṃ – sinerupabbatarājā; appamattikā satta muggamattiyo pāsāṇasakkharā upanikkhittā| saṅkhampi na upenti, upanidhampi na upenti, kalabhāgampi na upenti sinerupabbatarājānaṃ upanidhāya satta muggamattiyo pāsāṇasakkharā upanikkhittā’’ti| ‘‘evameva <pb ed="P" n="5.0458"/> kho, bhikkhave, ariyasāvakassa diṭṭhisampannassa puggalassa <pb ed="M" n="3.0399"/> abhisametāvino etadeva bahutaraṃ dukkhaṃ yadidaṃ parikkhīṇaṃ pariyādinnaṃ; appamattakaṃ avasiṭṭhaṃ| saṅkhampi na upeti, upanidhampi na upeti, kalabhāgampi na upeti, purimaṃ dukkhakkhandhaṃ parikkhīṇaṃ pariyādinnaṃ upanidhāya yadidaṃ sattakkhattuparamatā; yo ‘idaṃ dukkha’nti yathābhūtaṃ pajānāti…pe.… ‘ayaṃ dukkhanirodhagāminī paṭipadā’ti yathābhūtaṃ pajānāti’’|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| navamaṃ|</p>

<p rend="subhead" sid="50">10. dutiyasinerupabbatarājasuttaṃ</p>

<p n="1120"> ‘‘seyyathāpi, bhikkhave, sinerupabbatarājāyaṃ parikkhayaṃ pariyādānaṃ gaccheyya, ṭhapetvā satta muggamattiyo pāsāṇasakkharā| taṃ kiṃ maññatha, bhikkhave, katamaṃ nu kho bahutaraṃ – yaṃ vā sinerussa pabbatarājassa parikkhīṇaṃ pariyādinnaṃ, yā vā satta muggamattiyo pāsāṇasakkharā <pb ed="V" n="3.0518"/> avasiṭṭhā’’ti? ‘‘etadeva, bhante, bahutaraṃ sinerussa pabbatarājassa yadidaṃ parikkhīṇaṃ pariyādinnaṃ; appamattikā satta <pb ed="T" n="5.0571"/> muggamattiyo pāsāṇasakkharā avasiṭṭhā| saṅkhampi na upenti, upanidhampi na upenti, kalabhāgampi na upenti sinerussa pabbatarājassa parikkhīṇaṃ pariyādinnaṃ upanidhāya satta muggamattiyo pāsāṇasakkharā avasiṭṭhā’’ti| ‘‘evameva kho, bhikkhave, ariyasāvakassa diṭṭhisampannassa puggalassa abhisametāvino etadeva bahutaraṃ dukkhaṃ <pb ed="P" n="5.0459"/> yadidaṃ parikkhīṇaṃ pariyādinnaṃ; appamattakaṃ avasiṭṭhaṃ| saṅkhampi na upeti, upanidhampi na upeti, kalabhāgampi na upeti, purimaṃ dukkhakkhandhaṃ parikkhīṇaṃ pariyādinnaṃ upanidhāya yadidaṃ sattakkhattuparamatā; yo ‘idaṃ dukkha’nti yathābhūtaṃ pajānāti…pe.… ‘ayaṃ dukkhanirodhagāminī paṭipadā’ti yathābhūtaṃ pajānāti’’|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| dasamaṃ|</p>

<p rend="centre">papātavaggo pañcamo|</p>

<p>tassuddānaṃ –</p>

<p rend="gatha1">cintā papāto pariḷāho, kūṭaṃ vālandhakāro ca|</p>

<p rend="gathalast">chiggaḷena ca dve vuttā, sineru apare duveti||</p>

<p rend="title">6. abhisamayavaggo</p>

<p rend="subhead" sid="51">1. nakhasikhasuttaṃ</p>

<p n="1121"> atha <pb ed="T" n="5.0572"/><pb ed="M" n="3.0400"/> kho bhagavā parittaṃ nakhasikhāyaṃ paṃsuṃ āropetvā bhikkhū āmantesi – ‘‘taṃ kiṃ maññatha, bhikkhave, katamaṃ nu kho bahutaraṃ – yo vāyaṃ mayā paritto nakhasikhāyaṃ paṃsu āropito, ayaṃ vā mahāpathavī’’ti? ‘‘etadeva, bhante, bahutaraṃ yadidaṃ – mahāpathavī; appamattakāyaṃ bhagavatā paritto nakhasikhāyaṃ paṃsu āropito| saṅkhampi na upeti, upanidhampi na <pb ed="V" n="3.0519"/> upeti, kalabhāgampi na upeti mahāpathaviṃ upanidhāya bhagavatā paritto nakhasikhāyaṃ paṃsu āropito’’ti| ‘‘evameva <pb ed="P" n="5.0460"/> kho, bhikkhave, ariyasāvakassa diṭṭhisampannassa puggalassa abhisametāvino etadeva bahutaraṃ dukkhaṃ yadidaṃ parikkhīṇaṃ pariyādinnaṃ; appamattakaṃ avasiṭṭhaṃ| saṅkhampi na upeti, upanidhampi na upeti, kalabhāgampi na upeti purimaṃ dukkhakkhandhaṃ parikkhīṇaṃ pariyādinnaṃ upanidhāya yadidaṃ sattakkhattuparamatā; yo ‘idaṃ dukkha’nti yathābhūtaṃ pajānāti…pe.… ‘ayaṃ dukkhanirodhagāminī paṭipadā’ti yathābhūtaṃ pajānāti’’|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| paṭhamaṃ|</p>

<p rend="subhead" sid="52">2. pokkharaṇīsuttaṃ</p>

<p n="1122"> ‘‘seyyathāpi, bhikkhave, pokkharaṇī paññāsayojanāni āyāmena, paññāsayojanāni vitthārena, paññāsayojanāni ubbedhena, puṇṇā udakassa samatittikā kākapeyyā| tato puriso kusaggena <pb ed="T" n="5.0573"/> udakaṃ uddhareyya| taṃ kiṃ maññatha, bhikkhave, katamaṃ nu kho bahutaraṃ – yaṃ vā kusaggena ubbhataṃ, yaṃ vā pokkharaṇiyā udaka’’nti? ‘‘etadeva, bhante, bahutaraṃ, yadidaṃ – pokkharaṇiyā udakaṃ; appamattakaṃ kusaggena udakaṃ ubbhataṃ| saṅkhampi na upeti, upanidhampi na upeti, kalabhāgampi na upeti pokkharaṇiyā udakaṃ upanidhāya kusaggena udakaṃ ubbhata’’nti| ‘‘evameva kho, bhikkhave, ariyasāvakassa…pe.… yogo karaṇīyo’’ti| dutiyaṃ|</p>

<p rend="subhead" sid="53">3. paṭhamasaṃbhejjasuttaṃ</p>

<p n="1123"> ‘‘seyyathāpi<pb ed="M" n="3.0401"/>, bhikkhave, yatthimā mahānadiyo saṃsandanti samenti, seyyathidaṃ – gaṅgā, yamunā, aciravatī, sarabhū, mahī, tato puriso dve vā tīṇi vā udakaphusitāni uddhareyya| taṃ <pb ed="P" n="5.0461"/> kiṃ maññatha, bhikkhave katamaṃ nu kho bahutaraṃ – yāni dve vā tīṇi vā udakaphusitāni ubbhatāni, yaṃ vā saṃbhejjudaka’’nti? ‘‘etadeva, bhante, bahutaraṃ, yadidaṃ – saṃbhejjudakaṃ; appamattakāni dve vā tīṇi vā udakaphusitāni ubbhatāni| saṅkhampi na upenti<pb ed="V" n="3.0520"/>, upanidhampi na upenti, kalabhāgampi na upenti saṃbhejjudakaṃ upanidhāya dve vā tīṇi vā udakaphusitāni ubbhatānī’’ti| ‘‘evameva kho, bhikkhave, ariyasāvakassa…pe.… yogo karaṇīyo’’ti| tatiyaṃ|</p>

<p rend="subhead" sid="54">4. dutiyasaṃbhejjasuttaṃ</p>

<p n="1124"> ‘‘seyyathāpi, bhikkhave, yatthimā mahānadiyo saṃsandanti samenti, seyyathidaṃ – gaṅgā, yamunā, aciravatī, sarabhū, mahī, taṃ udakaṃ parikkhayaṃ pariyādānaṃ gaccheyya, ṭhapetvā dve vā tīṇi vā udakaphusitāni<pb ed="T" n="5.0574"/>| taṃ kiṃ maññatha, bhikkhave, katamaṃ nu kho bahutaraṃ – yaṃ vā saṃbhejjudakaṃ parikkhīṇaṃ pariyādinnaṃ, yāni dve vā tīṇi vā udakaphusitāni avasiṭṭhānī’’ti? ‘‘etadeva, bhante, bahutaraṃ saṃbhejjudakaṃ yadidaṃ parikkhīṇaṃ pariyādinnaṃ; appamattakāni dve vā tīṇi vā udakaphusitāni avasiṭṭhāni| saṅkhampi na upenti, upanidhampi na upenti, kalabhāgampi na upenti saṃbhejjudakaṃ parikkhīṇaṃ pariyādinnaṃ upanidhāya dve vā tīṇi vā udakaphusitāni avasiṭṭhānī’’ti| ‘‘evameva kho, bhikkhave, ariyasāvakassa…pe.… yogo karaṇīyo’’ti| catutthaṃ|</p>

<p rend="subhead" sid="55">5. paṭhamamahāpathavīsuttaṃ</p>

<p n="1125"> ‘‘seyyathāpi<pb ed="P" n="5.0462"/>, bhikkhave, puriso mahāpathaviyā satta kolaṭṭhimattiyo guḷikā upanikkhipeyya| taṃ kiṃ maññatha, bhikkhave, katamaṃ nu kho bahutaraṃ – yā vā satta kolaṭṭhimattiyo guḷikā upanikkhittā, ayaṃ vā mahāpathavī’’ti? ‘‘etadeva, bhante, bahutaraṃ, yadidaṃ – mahāpathavī; appamattikā satta kolaṭṭhimattiyo guḷikā upanikkhittā| saṅkhampi na upenti, upanidhampi na upenti, kalabhāgampi na upenti mahāpathaviṃ upanidhāya satta kolaṭṭhimattiyo guḷikā upanikkhittā’’ti| ‘‘evameva kho, bhikkhave, ariyasāvakassa…pe.… yogo karaṇīyo’’ti| pañcamaṃ|</p>

<p rend="subhead" sid="56">6. dutiyamahāpathavīsuttaṃ</p>

<p n="1126"> ‘‘seyyathāpi<pb ed="V" n="3.0521"/><pb ed="M" n="3.0402"/>, bhikkhave, mahāpathavī parikkhayaṃ pariyādānaṃ gaccheyya ṭhapetvā satta kolaṭṭhimattiyo guḷikā| taṃ kiṃ maññatha, bhikkhave, katamaṃ nu kho bahutaraṃ – yaṃ vā mahāpathaviyā parikkhīṇaṃ pariyādinnaṃ<pb ed="T" n="5.0575"/>, yā vā satta kolaṭṭhimattiyo guḷikā avasiṭṭhā’’ti? ‘‘etadeva, bhante, bahutaraṃ mahāpathaviyā yadidaṃ parikkhīṇaṃ pariyādinnaṃ; appamattikā satta kolaṭṭhimattiyo guḷikā avasiṭṭhā| saṅkhampi na upenti, upanidhampi na upenti, kalabhāgampi na upenti mahāpathaviyā parikkhīṇaṃ pariyādinnaṃ upanidhāya satta kolaṭṭhimattiyo guḷikā avasiṭṭhā’’ti| ‘‘evameva kho, bhikkhave, ariyasāvakassa…pe.… yogo karaṇīyo’’ti| chaṭṭhaṃ|</p>

<p rend="subhead" sid="57">7. paṭhamamahāsamuddasuttaṃ</p>

<p n="1127"> ‘‘seyyathāpi<pb ed="P" n="5.0463"/>, bhikkhave, puriso mahāsamuddato dve vā tīṇi vā udakaphusitāni uddhareyya| taṃ kiṃ maññatha, bhikkhave, katamaṃ nu kho bahutaraṃ – yāni dve vā tīṇi vā udakaphusitāni ubbhatāni, yaṃ vā mahāsamudde udaka’’nti? ‘‘etadeva, bhante, bahutaraṃ, yadidaṃ – mahāsamudde udakaṃ; appamattakāni dve vā tīṇi vā udakaphusitāni ubbhatāni| saṅkhampi na upenti, upanidhampi na upenti, kalabhāgampi na upenti mahāsamudde udakaṃ upanidhāya dve vā tīṇi vā udakaphusitāni ubbhatānī’’ti| ‘‘evameva kho, bhikkhave, ariyasāvakassa…pe.… yogo karaṇīyo’’ti| sattamaṃ|</p>

<p rend="subhead" sid="58">8. dutiyamahāsamuddasuttaṃ</p>

<p n="1128"> ‘‘seyyathāpi, bhikkhave, mahāsamudde udakaṃ parikkhayaṃ <note>mahāsamuddo parikkhayaṃ (sī. syā. kaṃ.) saṃ. ni. 2.81</note> pariyādānaṃ gaccheyya ṭhapetvā dve vā tīṇi vā udakaphusitāni| taṃ kiṃ maññatha, bhikkhave, katamaṃ nu kho bahutaraṃ – yaṃ vā mahāsamudde udakaṃ <pb ed="T" n="5.0576"/> parikkhīṇaṃ pariyādinnaṃ, yāni dve vā tīṇi vā udakaphusitāni avasiṭṭhānī’’ti? ‘‘etadeva, bhante, bahutaraṃ mahāsamudde udakaṃ yadidaṃ parikkhīṇaṃ pariyādinnaṃ; appamattakāni dve vā tīṇi vā udakaphusitāni avasiṭṭhāni| saṅkhampi <pb ed="V" n="3.0522"/> na upenti, upanidhampi na upenti, kalabhāgampi na upenti mahāsamudde udakaṃ parikkhīṇaṃ <pb ed="M" n="3.0403"/> pariyādinnaṃ upanidhāya dve vā tīṇi vā udakaphusitāni avasiṭṭhānī’’ti| ‘‘evameva kho, bhikkhave, ariyasāvakassa…pe.… yogo karaṇīyo’’ti| aṭṭhamaṃ|</p>

<p rend="subhead" sid="59">9. paṭhamapabbatūpamasuttaṃ</p>

<p n="1129"> ‘‘seyyathāpi<pb ed="P" n="5.0464"/>, bhikkhave, puriso himavato pabbatarājassa satta sāsapamattiyo pāsāṇasakkharā upanikkhipeyya| taṃ kiṃ maññatha, bhikkhave, katamaṃ nu kho bahutaraṃ – yā vā satta sāsapamattiyo pāsāṇasakkharā upanikkhittā, ayaṃ vā himavā pabbatarājā’’ti? ‘‘etadeva, bhante, bahutaraṃ, yadidaṃ – himavā pabbatarājā; appamattikā satta sāsapamattiyo pāsāṇasakkharā upanikkhittā| saṅkhampi na upenti, upanidhampi na upenti, kalabhāgampi na upenti himavantaṃ pabbatarājānaṃ upanidhāya satta sāsapamattiyo pāsāṇasakkharā upanikkhittā’’ti| ‘‘evameva kho, bhikkhave, ariyasāvakassa…pe.… yogo karaṇīyo’’ti| navamaṃ|</p>

<p rend="subhead" sid="60">10. dutiyapabbatūpamasuttaṃ</p>

<p n="1130"> ‘‘seyyathāpi, bhikkhave, himavā pabbatarājā parikkhayaṃ pariyādānaṃ gaccheyya, ṭhapetvā satta sāsapamattiyo pāsāṇasakkharā| taṃ kiṃ maññatha, bhikkhave, katamaṃ nu kho bahutaraṃ – yaṃ vā himavato pabbatarājassa <pb ed="T" n="5.0577"/> parikkhīṇaṃ pariyādinnaṃ, yā vā satta sāsapamattiyo pāsāṇasakkharā avasiṭṭhā’’ti? ‘‘etadeva, bhante, bahutaraṃ himavato pabbatarājassa yadidaṃ parikkhīṇaṃ pariyādinnaṃ; appamattikā satta sāsapamattiyo pāsāṇasakkharā avasiṭṭhā| saṅkhampi na upenti, upanidhampi na upenti, kalabhāgampi na upenti himavato pabbatarājassa parikkhīṇaṃ pariyādinnaṃ upanidhāya satta sāsapamattiyo pāsāṇasakkharā avasiṭṭhā’’ti| ‘‘evameva kho, bhikkhave, ariyasāvakassa diṭṭhisampannassa puggalassa abhisametāvino etadeva bahutaraṃ dukkhaṃ <pb ed="P" n="5.0465"/> yadidaṃ parikkhīṇaṃ pariyādinnaṃ; appamattakaṃ avasiṭṭhaṃ| saṅkhampi na upeti, upanidhampi na upeti, kalabhāgampi na upeti purimaṃ dukkhakkhandhaṃ parikkhīṇaṃ pariyādinnaṃ upanidhāya <pb ed="V" n="3.0523"/> yadidaṃ sattakkhattuparamatā; yo ‘idaṃ dukkha’nti yathābhūtaṃ pajānāti…pe.… ‘ayaṃ dukkhanirodhagāminī paṭipadā’ti yathābhūtaṃ pajānāti’’|</p>

<p>‘‘tasmātiha<pb ed="M" n="3.0404"/>, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| dasamaṃ|</p>

<p rend="centre">abhisamayavaggo chaṭṭho|</p>

<p>tassuddānaṃ –</p>

<p rend="gatha1">nakhasikhā pokkharaṇī, saṃbhejja apare duve|</p>

<p rend="gathalast">pathavī dve samuddā dve, dvemā ca pabbatūpamāti||</p>

<p rend="title">7. paṭhamāmakadhaññapeyyālavaggo</p>

<p rend="subhead" sid="61">1. aññatrasuttaṃ</p>

<p n="1131"> atha <pb ed="T" n="5.0578"/> kho bhagavā parittaṃ nakhasikhāyaṃ paṃsuṃ āropetvā bhikkhū āmantesi – ‘‘taṃ kiṃ maññatha, bhikkhave, katamaṃ nu kho bahutaraṃ – yo vāyaṃ mayā paritto nakhasikhāyaṃ paṃsu āropito, ayaṃ vā mahāpathavī’’ti? ‘‘etadeva<pb ed="P" n="5.0466"/>, bhante, bahutaraṃ, yadidaṃ – mahāpathavī; appamattakāyaṃ bhagavatā paritto nakhasikhāyaṃ paṃsu āropito| saṅkhampi na upeti, upanidhampi na upeti, kalabhāgampi na upeti mahāpathaviṃ upanidhāya bhagavatā paritto nakhasikhāyaṃ paṃsu āropito’’ti|</p>

<p>‘‘evameva kho, bhikkhave, appamattakā te sattā ye manussesu paccājāyanti; atha kho eteva bahutarā sattā ye aññatra manussehi <note>manussesu (pī. ka.)</note> paccājāyanti| taṃ kissa hetu? adiṭṭhattā, bhikkhave, catunnaṃ ariyasaccānaṃ| katamesaṃ catunnaṃ? dukkhassa ariyasaccassa…pe.… dukkhanirodhagāminiyā paṭipadāya ariyasaccassa’’|</p>

<p>‘‘tasmātiha<pb ed="V" n="3.0524"/>, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| paṭhamaṃ|</p>

<p rend="subhead" sid="62">2. paccantasuttaṃ</p>

<p n="1132"> atha kho bhagavā parittaṃ nakhasikhāyaṃ paṃsuṃ āropetvā bhikkhū āmantesi – ‘‘taṃ kiṃ maññatha, bhikkhave, katamaṃ nu kho bahutaraṃ – yo vāyaṃ <pb ed="M" n="3.0405"/> mayā paritto nakhasikhāyaṃ paṃsu āropito, ayaṃ vā mahāpathavī’’ti? ‘‘etadeva, bhante, bahutaraṃ, yadidaṃ – mahāpathavī; appamattakāyaṃ bhagavatā <pb ed="T" n="5.0579"/> paritto nakhasikhāyaṃ paṃsu āropito| saṅkhampi na upeti, upanidhampi na upeti, kalabhāgampi na upeti mahāpathaviṃ upanidhāya bhagavatā paritto nakhasikhāyaṃ paṃsu āropito’’ti|</p>

<p>‘‘evameva kho, bhikkhave, appamattakā te sattā ye majjhimesu janapadesu paccājāyanti; atha kho eteva bahutarā sattā ye paccantimesu janapadesu paccājāyanti aviññātāresu milakkhesu <note>milakkhūsu (syā. kaṃ. ka.)</note> …pe.…| dutiyaṃ|</p>

<p rend="subhead" sid="63">3. paññāsuttaṃ</p>

<p n="1133"> … ‘‘evameva <pb ed="P" n="5.0467"/> kho, bhikkhave, appakā te sattā ye pana ariyena paññācakkhunā samannāgatā; atha kho eteva bahutarā sattā ye avijjāgatā sammuḷhā…pe.…| tatiyaṃ|</p>

<p rend="subhead" sid="64">4. surāmerayasuttaṃ</p>

<p n="1134"> … ‘‘evameva kho, bhikkhave, appakā te sattā ye surāmerayamajjappamādaṭṭhānā paṭiviratā; atha kho eteva bahutarā sattā ye surāmerayamajjappamādaṭṭhānā apaṭiviratā…pe.…| catutthaṃ|</p>

<p rend="subhead" sid="65">5. odakasuttaṃ</p>

<p n="1135"> … <pb ed="V" n="3.0525"/> ‘‘evameva kho, bhikkhave, appakā te sattā ye thalajā; atha kho eteva bahutarā sattā ye udakajā| taṃ kissa hetu…pe.…| pañcamaṃ|</p>

<p rend="subhead" sid="66">6. matteyyasuttaṃ</p>

<p n="1136"> … ‘‘evameva kho, bhikkhave, appakā te sattā ye matteyyā; atha kho eteva bahutarā sattā ye amatteyyā…pe.…| chaṭṭhaṃ|</p>

<p rend="subhead" sid="67">7. petteyyasuttaṃ</p>

<p n="1137"> … ‘‘evameva kho, bhikkhave, appakā te sattā ye petteyyā; atha kho eteva bahutarā sattā ye apetteyyā…pe.…| sattamaṃ|</p>

<p rend="subhead" sid="68">8. sāmaññasuttaṃ</p>

<p n="1138"> … ‘‘evameva <pb ed="M" n="3.0406"/><pb ed="P" n="5.0468"/> kho, bhikkhave, appakā te sattā ye sāmaññā; atha kho eteva bahutarā sattā ye asāmaññā…pe.…| aṭṭhamaṃ|</p>

<p rend="subhead" sid="69">9. brahmaññasuttaṃ</p>

<p n="1139"> … ‘‘evameva <pb ed="T" n="5.0580"/> kho, bhikkhave, appakā te sattā ye brahmaññā; atha kho eteva bahutarā sattā ye abrahmaññā…pe.…| navamaṃ|</p>

<p rend="subhead" sid="70">10. pacāyikasuttaṃ</p>

<p n="1140"> … ‘‘evameva kho, bhikkhave, appakā te sattā ye kule <pb ed="V" n="3.0526"/> jeṭṭhāpacāyino; atha kho eteva bahutarā sattā ye kule ajeṭṭhāpacāyinoti <note>akule jeṭṭhāpacāyinoti (syā. kaṃ.)</note> …pe.…| dasamaṃ|</p>

<p rend="centre">paṭhamāmakadhaññapeyyālavaggo sattamo|</p>

<p>tassuddānaṃ –</p>

<p rend="gatha1">aññatra paccantaṃ paññā, surāmerayodakā|</p>

<p rend="gathalast">matteyya petteyyā cāpi, sāmaññaṃ brahmapacāyikanti||</p>

<p rend="title">8. dutiyāmakadhaññapeyyālavaggo</p>

<p rend="subhead" sid="71">1. pāṇātipātasuttaṃ</p>

<p n="1141"> …pe.… ‘‘evameva <pb ed="T" n="5.0581"/> kho, bhikkhave, appakā te sattā ye pāṇātipātā paṭiviratā; atha kho eteva bahutarā sattā ye pāṇātipātā appaṭiviratā| taṃ kissa hetu? …pe.…| paṭhamaṃ|</p>

<p rend="subhead" sid="72">2. adinnādānasuttaṃ</p>

<p n="1142"> …pe.… ‘‘evameva <pb ed="M" n="3.0407"/><pb ed="P" n="5.0469"/> kho, bhikkhave, appakā te sattā ye adinnādānā <pb ed="V" n="3.0527"/> paṭiviratā; atha kho eteva bahutarā sattā ye adinnādānā appaṭiviratā…pe.…| dutiyaṃ|</p>

<p rend="subhead" sid="73">3. kāmesumicchācārasuttaṃ</p>

<p n="1143"> …pe.… ‘‘evameva kho, bhikkhave, appakā te sattā ye kāmesumicchācārā paṭiviratā; atha kho eteva bahutarā sattā ye kāmesumicchācārā appaṭiviratā…pe.…| tatiyaṃ|</p>

<p rend="subhead" sid="74">4. musāvādasuttaṃ</p>

<p n="1144"> …pe.… ‘‘evameva kho, bhikkhave, appakā te sattā ye musāvādā paṭiviratā; atha kho eteva bahutarā sattā ye musāvādā appaṭiviratā…pe.…| catutthaṃ|</p>

<p rend="subhead" sid="75">5. pesuññasuttaṃ</p>

<p n="1145"> …pe.… ‘‘evameva kho, bhikkhave, appakā te sattā ye pisuṇāya vācāya paṭiviratā; atha kho eteva bahutarā sattā ye pisuṇāya vācāya appaṭiviratā…pe.…| pañcamaṃ|</p>

<p rend="subhead" sid="76">6. pharusavācāsuttaṃ</p>

<p n="1146"> …pe.… ‘‘evameva kho, bhikkhave, appakā te sattā ye pharusāya vācāya paṭiviratā; atha kho eteva bahutarā sattā ye pharusāya vācāya appaṭiviratā…pe.…| chaṭṭhaṃ|</p>

<p rend="subhead" sid="77">7. samphappalāpasuttaṃ</p>

<p n="1147"> …pe.… ‘‘evameva <pb ed="T" n="5.0582"/> kho, bhikkhave, appakā te sattā ye samphappalāpā <pb ed="V" n="3.0528"/> paṭiviratā; atha kho eteva bahutarā sattā ye samphappalāpā appaṭiviratā…pe.…| sattamaṃ|</p>

<p rend="subhead" sid="78">8. bījagāmasuttaṃ</p>

<p n="1148"> …pe.… ‘‘evameva <pb ed="M" n="3.0408"/><pb ed="P" n="5.0470"/> kho, bhikkhave, appakā te sattā ye bījagāmabhūtagāmasamārambhā <note>bījagāmabhūtagāmasamārabbhā (ka.)</note> paṭiviratā; atha kho eteva bahutarā sattā ye bījagāmabhūtagāmasamārambhā appaṭiviratā…pe.…| aṭṭhamaṃ|</p>

<p rend="subhead" sid="79">9. vikālabhojanasuttaṃ</p>

<p n="1149"> …pe.… ‘‘evameva kho, bhikkhave, appakā te sattā ye vikālabhojanā paṭiviratā; atha kho eteva bahutarā sattā ye vikālabhojanā appaṭiviratā…pe.…| navamaṃ|</p>

<p rend="subhead" sid="80">10. gandhavilepanasuttaṃ</p>

<p n="1150"> …pe.… ‘‘evameva kho, bhikkhave, appakā te sattā ye mālāgandhavilepanadhāraṇamaṇḍanavibhūsanaṭṭhānā paṭiviratā; atha kho eteva bahutarā sattā ye mālāgandhavilepanadhāraṇamaṇḍanavibhūsanaṭṭhānā appaṭiviratā…pe.…| dasamaṃ|</p>

<p rend="centre">dutiyāmakadhaññapeyyālavaggo aṭṭhamo|</p>

<p>tassuddānaṃ –</p>

<p rend="gatha1">pāṇaṃ adinnaṃ kāmesu, musāvādañca pesuññaṃ|</p>

<p rend="gathalast">pharusaṃ samphappalāpaṃ, bījañca vikālaṃ gandhanti||</p>

<p rend="title">9. tatiyāmakadhaññapeyyālavaggo</p>

<p rend="subhead" sid="81">1. naccagītasuttaṃ</p>

<p n="1151"> …pe.…<pb ed="V" n="3.0529"/>|</p>

<p>‘‘evameva <pb ed="T" n="5.0583"/> kho, bhikkhave, appakā te sattā ye naccagītavāditavisūkadassanā paṭiviratā; atha kho eteva bahutarā <pb ed="P" n="5.0471"/> sattā ye naccagītavāditavisūkadassanā appaṭiviratā| taṃ kissa hetu…pe.…| paṭhamaṃ|</p>

<p rend="subhead" sid="82">2. uccāsayanasuttaṃ</p>

<p n="1152"> …pe.… ‘‘evameva <pb ed="M" n="3.0409"/> kho, bhikkhave, appakā te sattā ye uccāsayanamahāsayanā paṭiviratā; atha kho eteva bahutarā sattā ye uccāsayanamahāsayanā appaṭiviratā…pe.…| dutiyaṃ|</p>

<p rend="subhead" sid="83">3. jātarūparajatasuttaṃ</p>

<p n="1153"> …pe.… ‘‘evameva kho, bhikkhave, appakā te sattā ye jātarūparajatapaṭiggahaṇā paṭiviratā; atha kho eteva bahutarā sattā ye jātarūparajatapaṭiggahaṇā appaṭiviratā…pe.…| tatiyaṃ|</p>

<p rend="subhead" sid="84">4. āmakadhaññasuttaṃ</p>

<p n="1154"> …pe.… <pb ed="V" n="3.0530"/> ‘‘evameva kho, bhikkhave, appakā te sattā ye āmakadhaññapaṭiggahaṇā paṭiviratā; atha kho eteva bahutarā sattā ye āmakadhaññapaṭiggahaṇā appaṭiviratā…pe.…| catutthaṃ|</p>

<p rend="subhead" sid="85">5. āmakamaṃsasuttaṃ</p>

<p n="1155"> …pe.… ‘‘evameva kho, bhikkhave, appakā te sattā ye āmakamaṃsapaṭiggahaṇā paṭiviratā; atha kho eteva bahutarā sattā ye āmakamaṃsapaṭiggahaṇā appaṭiviratā…pe.…| pañcamaṃ|</p>

<p rend="subhead" sid="86">6. kumārikasuttaṃ</p>

<p n="1156"> …pe.… ‘‘evameva kho, bhikkhave, appakā te sattā ye itthikumārikapaṭiggahaṇā <note>itthikumārikāpaṭiggahaṇā (ka.)</note> paṭiviratā; atha kho eteva bahutarā sattā ye itthikumārikapaṭiggahaṇā appaṭiviratā…pe.…| chaṭṭhaṃ|</p>

<p rend="subhead" sid="87">7. dāsidāsasuttaṃ</p>

<p n="1157"> …pe.… ‘‘evameva <pb ed="T" n="5.0584"/><pb ed="P" n="5.0472"/> kho, bhikkhave, appakā te sattā ye dāsidāsapaṭiggahaṇā <note>dāsīdāsapaṭiggahaṇā (syā. kaṃ. pī.)</note> paṭiviratā; atha kho eteva bahutarā sattā ye dāsidāsapaṭiggahaṇā appaṭiviratā…pe.…| sattamaṃ|</p>

<p rend="subhead" sid="88">8. ajeḷakasuttaṃ</p>

<p n="1158"> …pe.… ‘‘evameva <pb ed="M" n="3.0410"/> kho, bhikkhave, appakā te sattā ye ajeḷakapaṭiggahaṇā <pb ed="V" n="3.0531"/> paṭiviratā; atha kho eteva bahutarā sattā ye ajeḷakapaṭiggahaṇā appaṭiviratā…pe.…| aṭṭhamaṃ|</p>

<p rend="subhead" sid="89">9. kukkuṭasūkarasuttaṃ</p>

<p n="1159"> …pe.… ‘‘evameva kho, bhikkhave, appakā te sattā ye kukkuṭasūkarapaṭiggahaṇā paṭiviratā; atha kho eteva bahutarā sattā ye kukkuṭasūkarapaṭiggahaṇā appaṭiviratā…pe.…| navamaṃ|</p>

<p rend="subhead" sid="90">10. hatthigavassasuttaṃ</p>

<p n="1160"> …pe.… ‘‘evameva kho, bhikkhave, appakā te sattā ye hatthigavassavaḷavapaṭiggahaṇā <note>hatthigavassavaḷavāpaṭiggahaṇā (syā. kaṃ. pī. ka.)</note> paṭiviratā; atha kho eteva bahutarā sattā ye hatthigavassavaḷavapaṭiggahaṇā appaṭiviratā…pe.…| dasamaṃ|</p>

<p rend="centre">tatiyāmakadhaññapeyyālavaggo navamo|</p>

<p>tassuddānaṃ –</p>

<p rend="gatha1">naccaṃ sayanaṃ rajataṃ, dhaññaṃ maṃsaṃ kumārikā|</p>

<p rend="gathalast">dāsī ajeḷakañceva, kukkuṭasūkarahatthīti||</p>

<p rend="title">10. catutthāmakadhaññapeyyālavaggo</p>

<p rend="subhead" sid="91">1. khettavatthusuttaṃ</p>

<p n="1161"> …pe.… <pb ed="V" n="3.0532"/> ‘‘evameva <pb ed="P" n="5.0473"/> kho, bhikkhave, appakā te sattā ye khettavatthupaṭiggahaṇā paṭiviratā; atha kho eteva bahutarā sattā ye khettavatthupaṭiggahaṇā appaṭiviratā…pe.…| paṭhamaṃ|</p>

<p rend="subhead" sid="92">2. kayavikkayasuttaṃ</p>

<p n="1162"> …pe.… ‘‘evameva <pb ed="T" n="5.0585"/><pb ed="M" n="3.0411"/> kho, bhikkhave, appakā te sattā ye kayavikkayā paṭiviratā; atha kho eteva bahutarā sattā ye kayavikkayā appaṭiviratā…pe.…| dutiyaṃ|</p>

<p rend="subhead" sid="93">3. dūteyyasuttaṃ</p>

<p n="1163"> …pe.… ‘‘evameva kho, bhikkhave, appakā te sattā ye dūteyyapahinagamanānuyogā paṭiviratā; atha kho eteva bahutarā sattā ye dūteyyapahinagamanānuyogā appaṭiviratā…pe.…| tatiyaṃ|</p>

<p rend="subhead" sid="94">4. tulākūṭasuttaṃ</p>

<p n="1164"> …pe.… ‘‘evameva kho, bhikkhave, appakā te sattā ye tulākūṭakaṃsakūṭamānakūṭā paṭiviratā; atha kho eteva bahutarā sattā ye tulākūṭakaṃsakūṭamānakūṭā appaṭiviratā…pe.…| catutthaṃ|</p>

<p rend="subhead" sid="95">5. ukkoṭanasuttaṃ</p>

<p n="1165"> …pe.… ‘‘evameva kho, bhikkhave, appakā te sattā ye ukkoṭanavañcananikatisāciyogā <pb ed="V" n="3.0533"/> <note>ukkoṭanavañcananikatisāviyogā (syā. kaṃ. pī. ka.)</note> paṭiviratā; atha kho eteva bahutarā sattā ye ukkoṭanavañcananikatisāciyogā appaṭiviratā…pe.…| pañcamaṃ|</p>

<p rend="subhead" sid="96-101">6-11. chedanādisuttaṃ</p>

<p n="1166-1171"> …pe.… evameva kho, bhikkhave, appakā te sattā ye chedanavadhabandhanaviparāmosālopasahasākārā <note>sāhasākārā (ka.)</note> paṭiviratā<pb ed="P" n="5.0474"/>; atha kho eteva bahutarā sattā ye chedanavadhabandhanaviparāmosālopasahasākārā appaṭiviratā<pb ed="T" n="5.0586"/>| taṃ kissa hetu? adiṭṭhattā bhikkhave, catunnaṃ ariyasaccānaṃ| katamesaṃ catunnaṃ? dukkhassa ariyasaccassa…pe.… dukkhanirodhagāminiyā paṭipadāya ariyasaccassa’’|</p>

<p>‘‘tasmātiha, bhikkhave, ‘idaṃ dukkha’nti yogo karaṇīyo…pe.… ‘ayaṃ dukkhanirodhagāminī paṭipadā’ti yogo karaṇīyo’’ti| ekādasamaṃ|</p>

<p rend="centre">catutthāmakadhaññapeyyālavaggo dasamo|</p>

<p>tassuddānaṃ –</p>

<p rend="gatha1">khettaṃ <pb ed="M" n="3.0412"/> kāyaṃ dūteyyañca, tulākūṭaṃ ukkoṭanaṃ|</p>

<p rend="gathalast">chedanaṃ vadhabandhanaṃ, viparālopaṃ sāhasanti||</p>

<p rend="title">11. pañcagatipeyyālavaggo</p>

<p rend="subhead" sid="102">1. manussacutinirayasuttaṃ</p>

<p n="1172"> atha kho bhagavā parittaṃ nakhasikhāyaṃ paṃsuṃ āropetvā bhikkhū āmantesi – ‘‘taṃ kiṃ maññatha, bhikkhave, katamaṃ nu kho bahutaraṃ – yo vāyaṃ mayā paritto nakhasikhāyaṃ paṃsu āropito, ayaṃ vā mahāpathavī’’ti? ‘‘etadeva, bhante, bahutaraṃ, yadidaṃ – mahāpathavī; appamattakāyaṃ <pb ed="V" n="3.0534"/> bhagavatā paritto nakhasikhāyaṃ paṃsu āropito| saṅkhampi na upeti, upanidhampi na upeti, kalabhāgampi na upeti mahāpathaviṃ upanidhāya bhagavatā paritto nakhasikhāyaṃ paṃsu āropito’’ti| evameva kho, bhikkhave, appakā te sattā ye manussā cutā manussesu paccājāyanti; atha kho eteva bahutarā sattā ye manussā cutā niraye paccājāyanti…pe.…| paṭhamaṃ|</p>

<p rend="subhead" sid="103">2. manussacutitiracchānasuttaṃ</p>

<p n="1173"> …pe.… ‘‘evameva kho, bhikkhave, appakā te sattā ye manussā cutā manussesu paccājāyanti; atha kho eteva bahutarā sattā ye manussā cutā tiracchānayoniyā paccājāyanti…pe.…| dutiyaṃ|</p>

<p rend="subhead" sid="104">3. manussacutipettivisayasuttaṃ</p>

<p n="1174"> …pe.… ‘‘evameva <pb ed="P" n="5.0475"/> kho, bhikkhave, appakā te sattā ye manussā cutā manussesu paccājāyanti; atha kho eteva bahutarā sattā ye manussā cutā pettivisaye paccājāyanti…pe.…| tatiyaṃ|</p>

<p rend="subhead" sid="105-107">4-6. manussacutidevanirayādisuttaṃ</p>

<p n="1175-1177"> …pe.… ‘‘evameva kho, bhikkhave, appakā te sattā ye manussā cutā devesu paccājāyanti; atha kho eteva <pb ed="T" n="5.0587"/> bahutarā sattā ye <pb ed="M" n="3.0413"/> manussā cutā niraye paccājāyanti…pe.… tiracchānayoniyā paccājāyanti…pe.… pettivisaye paccājāyanti…pe.…| chaṭṭhaṃ|</p>

<p rend="subhead" sid="108-110">7-9. devacutinirayādisuttaṃ</p>

<p n="1178-1180"> …pe.… <pb ed="V" n="3.0535"/> ‘‘evameva kho, bhikkhave, appakā te sattā ye devā cutā devesu paccājāyanti; atha kho eteva bahutarā sattā ye devā cutā niraye paccājāyanti…pe.… tiracchānayoniyā paccājāyanti…pe.… pettivisaye paccājāyanti…pe.…| navamaṃ|</p>

<p rend="subhead" sid="111-113">10-12. devamanussanirayādisuttaṃ</p>

<p n="1181-1183"> …pe.… ‘‘evameva kho, bhikkhave, appakā te sattā ye devā cutā manussesu paccājāyanti; atha kho eteva bahutarā sattā ye devā cutā niraye paccājāyanti…pe.… tiracchānayoniyā paccājāyanti…pe.… pettivisaye paccājāyanti…pe.…| dvādasamaṃ|</p>

<p rend="subhead" sid="114-116">13-15. nirayamanussanirayādisuttaṃ</p>

<p n="1184-1186"> …pe.… ‘‘evameva kho, bhikkhave, appakā te sattā ye nirayā cutā manussesu paccājāyanti; atha kho eteva bahutarā sattā ye nirayā cutā niraye paccājāyanti…pe.… tiracchānayoniyā paccājāyanti…pe.… pettivisaye paccājāyanti…pe.…| pannarasamaṃ|</p>

<p rend="subhead" sid="117-119">16-18. nirayadevanirayādisuttaṃ</p>

<p n="1187-1189"> …pe.… ‘‘evameva <pb ed="P" n="5.0476"/> kho, bhikkhave, appakā te sattā ye nirayā cutā devesu paccājāyanti; atha kho eteva bahutarā sattā ye nirayā cutā niraye paccājāyanti…pe.… tiracchānayoniyā paccājāyanti…pe.… pettivisaye paccājāyanti…pe.…| aṭṭhārasamaṃ|</p>

<p rend="subhead" sid="120-122">19-21. tiracchānamanussanirayādisuttaṃ</p>

<p n="1190-1192"> …pe.… <pb ed="V" n="3.0536"/> ‘‘evameva kho, bhikkhave, appakā te sattā ye tiracchānayoniyā cutā manussesu paccājāyanti; atha kho eteva bahutarā sattā <pb ed="T" n="5.0588"/> ye tiracchānayoniyā cutā niraye paccājāyanti…pe.… tiracchānayoniyā <pb ed="M" n="3.0414"/> paccājāyanti…pe.… pettivisaye paccājāyanti…pe.…| ekavīsatimaṃ|</p>

<p rend="subhead" sid="123-125">22-24. tiracchānadevanirayādisuttaṃ</p>

<p n="1193-1195"> …pe.… ‘‘evameva kho, bhikkhave, appakā te sattā ye tiracchānayoniyā cutā devesu paccājāyanti; atha kho eteva bahutarā sattā ye tiracchānayoniyā cutā niraye paccājāyanti…pe.… tiracchānayoniyā paccājāyanti…pe.… pettivisaye paccājāyanti…pe.…| catuvīsatimaṃ|</p>

<p rend="subhead" sid="126-128">25-27. pettimanussanirayādisuttaṃ</p>

<p n="1196-1198"> …pe.… ‘‘evameva kho, bhikkhave, appakā te sattā ye pettivisayā cutā manussesu paccājāyanti; atha kho eteva bahutarā sattā ye pettivisayā cutā niraye paccājāyanti…pe.… tiracchānayoniyā paccājāyanti…pe.… pettivisaye paccājāyanti…pe.…| sattavīsatimaṃ|</p>

<p rend="subhead" sid="129-130">28-29. pettidevanirayādisuttaṃ</p>

<p n="1199-1200"> …pe.… ‘‘evameva kho, bhikkhave, appakā te sattā ye pettivisayā cutā devesu paccājāyanti; atha kho eteva bahutarā sattā ye pettivisayā cutā niraye paccājāyanti…pe.… evameva <pb ed="P" n="5.0477"/> kho, bhikkhave, appakā te sattā ye pettivisayā cutā devesu paccājāyanti; atha kho eteva bahutarā sattā ye pettivisayā cutā tiracchānayoniyā paccājāyanti…pe.…| ekūnatiṃsatimaṃ|</p>

<p rend="subhead" sid="131">30. pettidevapettivisayasuttaṃ</p>

<p n="1201"> …pe.… <pb ed="V" n="3.0537"/> ‘‘evameva kho, bhikkhave, appakā te sattā ye pettivisayā cutā devesu paccājāyanti; atha kho eteva bahutarā sattā ye pettivisayā cutā pettivisaye paccājāyanti| taṃ kissa hetu? adiṭṭhattā bhikkhave, catunnaṃ ariyasaccānaṃ| katamesaṃ catunnaṃ<pb ed="T" n="5.0589"/>? dukkhassa ariyasaccassa, dukkhasamudayassa ariyasaccassa, dukkhanirodhassa ariyasaccassa, dukkhanirodhagāminiyā paṭipadāya ariyasaccassa’’|</p>

<p>‘‘tasmātiha<pb ed="M" n="3.0415"/>, bhikkhave, ‘idaṃ dukkha’nti yogo karaṇīyo, ‘ayaṃ dukkhasamudayo’ti yogo karaṇīyo, ‘ayaṃ dukkhanirodho’ti yogo karaṇīyo, ‘ayaṃ dukkhanirodhagāminī paṭipadā’ti yogo karaṇīyo’’ti| idamavoca bhagavā| attamanā te bhikkhū bhagavato bhāsitaṃ abhinandunti| tiṃsatimaṃ|</p>

<p rend="centre">pañcagatipeyyālavaggo ekādasamo|</p>

<p>tassuddānaṃ –</p>

<p rend="gatha1">manussato cutā chāpi, devā cutā nirayato|</p>

<p rend="gathalast">tiracchānapettivisayā, tiṃsamatto gativaggoti||</p>

<trailer rend="centre">saccasaṃyuttaṃ dvādasamaṃ|</trailer>
</div>

<p rend="centre">mahāvaggo pañcamo|</p>

<p>tassuddānaṃ –</p>

<p rend="gatha1">maggabojjhaṅgaṃ <pb ed="P" n="5.0478"/> satiyā, indriyaṃ sammappadhānaṃ|</p>

<p rend="gatha2">baliddhipādānuruddhā, jhānānāpānasaṃyutaṃ|</p>

<p rend="gathalast">sotāpatti saccañcāti, mahāvaggoti vuccatīti||</p>

<trailer rend="centre">mahāvaggasaṃyuttapāḷi niṭṭhitā|</trailer>
</xml>